<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Megtörtént regék by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3,h4 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

li.li2 {
 text-indent: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Megtörtént regék, by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Megtörtént regék
       Beszélyek

Author: Mór Jókai

Release Date: April 23, 2018 [EBook #57029]

Language: Hungarian

Character set encoding: UTF-8

*** START OF THIS PROJECT GUTENBERG EBOOK MEGTÖRTÉNT REGÉK ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_399">399</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=h-ZkAAAAMAAJ">http://books.google.com/books?id=h-ZkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXI. KÖTET</span></p>
<p class="center"><span class="caption">MEGTÖRTÉNT REGÉK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>MEGTÖRTÉNT REGÉK</h1>
<p>&nbsp;</p>
<p class="center"><span class="caption">BESZÉLYEK</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>AZ ANGYAL ARCZU DAEMON.</h2>
<p class="center">Elbeszélés.</p>
<p>Néhány nappal az előtt, hogy Nyáry Pál borzasztóan nagy
elhatározásával megrendíté alattunk a földet, egy unalmas órájában
az országgyűlésnek, a midőn három-négy hazabeszélő szónok volt még
szólásra feljegyezve, a ki «el nem áll», Nyáry Pál is felkerekedett
mellőlem a helyéről s azt mondá nekem: «menjünk ki, míg ennek vége
lesz; majd én mesélek neked egyet-mást a régi időkből, talán te még
hasznát veheted».</p>
<p>És azután kimentünk együtt s akkor két óra hosszat Nyáry a
legérdekesebb élményeket mondá el előttem, mikre pestmegyei
alispánsága idejéből visszaemlékezett.</p>
<p>Nem sejtettem még akkor, hogy ez végrendeleti hagyatéka volt
számomra.</p>
<p>Ezen történetek egyike az, a mit most leirok: neveket nem
említve, miután a szomorú hirességre jutott közreműködöttek
némelyikének utódai a családi átok alól kiküzdve magukat, most,
mint derék, becsületes emberek ismeretesek.</p>
<p>E történet főalakja és intézője egy nő.</p>
<p>E bájos arczú, szép karcsú termetű uri hölgy ....r Matild
bárónő. Különösen emlékezetes marad dúsgazdag hosszú fekete haja,
melynek e történetben nagy szerep jutott.</p>
<p>Nagyvilági hölgy volt, kereste a bálokat, fürdőkre járt,
bálkirálynő, fürdőkirálynő czimeket kapott: elfogadta <span class=
"pagenum"><a name="Page_2" id="Page_2">-2-</a></span> az udvarlást.
Hiú volt; szerette a piperét, ékszereket, kényelmet, sok cselédet;
s könnyelmű nők szokása szerint, nem rettegett az
adósságcsinálástól: a miatt azután örökös pénzzavarban volt; hogy
ebből meneküljön, ismét nem válogatott az eszközökben, s elvégre
oly tökéletességre vitte a pénztsokszorozó mesterséget, hogy
túltett vele a legfurfangosabb férfiakon.</p>
<p>Neje volt egy előkelő megyei nemes úrnak, ki nagy birtokú
földesúr volt és igen okos ember; de ki a mellett azt a hibát
követte el, hogy nem huszonöt éves korában, hanem ötven éves
korában házasodott s akkor nem egy negyven éves, hanem egy húsz
éves hölgyet vett feleségül.</p>
<p>Ezt a hibáját a saját kárán okult férj aztán azzal igyekezett
helyrehozni, hogy tapasztalataiból merített indokokra támaszkodva,
a szép feleség ellen válópert indított: el is választották tőle s
azután éltek külön, a férj falun, a nő Pesten.</p>
<p>Egyszer az elvált férj meghal. Végrendeletében minden
szerzeményét oldalrokonaira s jótékony czélokra hagyományozza,
elvált nejéről egy szóval sem emlékezve meg.</p>
<p>De rögtön halála után előáll Matild bárónő egy hatvanezer
forintos kötelezvénynyel, melyen elvált férje volt aláirva, mint
adós, s beperli vele az örökösöket.</p>
<p>Az öröklő rokonok kénytelenek voltak elismerni, hogy ez az
okmány betüről betüre az elhunyt irása, nevét épen így szokta
aláirni, pecsétje is ugyanaz. De az okmánynak még két tanu is volt
aláirva, mindkettő tekintélyes úr, ismert előkelőség a megyében.
Azok mind a ketten azt mondták, hogy ez az ő saját irásuk; bár arra
nem tudtak visszaemlékezni, hogy valaha a megholt férj nejének
adott kötelezvényt láttamoztak volna. Azonban hát az öreg emberek
emlékezőtehetsége gyöngül. Meglehet, hogy még is úgy volt. Esküdni
nem mert rá senki, hogy nem a saját aláirása az ott; s igy Matild
bárónő a kötelezvény alapján <span class="pagenum"><a name="Page_3"
id="Page_3">-3-</a></span> megkapta a 60 ezer forintot azon férj
hagyatékából, kit éltében annyit bántott és gyűlölt.</p>
<p>A szép bárónő az időtől kezdve aztán még nagyobb pompával vette
körül magát. A megnyert örökség nem arra szolgált nála, hogy
hitelezőket elégítsen ki vele, hogy vagyoni állását rendezze; hanem
hogy annál nagyobb fényt űzzön. Mikor legtöbb pénze volt is,
adósságra vásárolt, szabót, pipereárust, nyalánkságboltost nem
fizetett soha, s ha egy helyütt nem hiteleztek neki tovább, ment
más boltba kontózni: a pénzt pedig elfecsérelte mulatságokra.</p>
<p>Mindennap vigalom volt házánál, melyet különösen örömest
látogattak nőtlen öreg urak; a mit könnyen ki lehet magyarázni
abból, hogy Matild igen kedves társalgó volt; ismerte minden ember
gyöngéjét; a kivel négyszemközt beszélt, az előtt olyannak mutatta
magát, a milyennek az óhajtá: a költői kedélyű férfi előtt
fellengős volt, a világfi előtt kaczér nőt tüntetett fel (és ez is
játék volt nála: majd meg fogjuk tudni, hogy miért?) a komoly
falusi éltes udvarlók előtt szilárd magaviseletet tanusított, s jó
gazdasszonynak és kegyes nőnek tüntette föl magát; a szellemdúsnak
látszó férfiakkal fecsegett művészetről, irodalomról, a
piperkőczöket emberszólással mulattatta, a távol rokonok iránt
atyafiságos gyöngédséget tanusított s ha sokan voltak együtt, az
egész társaságot felvillanyozta eszes, leleményes társalgásával;
úgy, hogy minden ember azt hitte felőle, hogy az egészen ő hozzá
való – s az egész világ együtt azt hitte, hogy ez egy olyan
tökéletes nő, a kit senki sem érdemelt meg.</p>
<p>Ismerősei között volt egy komoly öreg úr is. Jelezzük X-nek.
Félig-meddig rokona volt; azonfelül pedig meglehetősen meghaladta
már azt a kort, melyben még az ember bolondságokat szokott
elkövetni. Hanem azért mulattatá a vidám özvegy elmés társalgása s
jól esett a mellének, ha közelében lehetett. Ott sok boldog órát
eltöltött csöndes, magányos pikétjáték mellett, s engedte a szép
özvegyet nyerni. Aranyban játszották a pártit, százát, s a
<span class="pagenum"><a name="Page_4" id="Page_4">-4-</a></span>
gazdag főur örült neki, mikor Matild örömét látta, minden este
besepert öt-hat arany nyereségén. Hisz ez nem olyan nagy dolog.</p>
<p>Ismerősei ugyan sokat évődtek vele, hogy «nono! vigyázzon
magára! mert majd egyszer a szép özvegy a sok piketirozás mellett a
szivét is el találja nyerni!» Hanem az öreg úr biztos volt már maga
felől; nem félt ő már a szív gyöngeségeitől s egy izben, hogy
bebizonyítsa, mennyire ura maradt szivének, bucsút vett Pesttől s a
szép özvegytől: kiutazott Egyptomba, elment a pyramisokat megnézni
s nemsokára az a hír érkezett felőle, hogy meghalt Alexandriában a
keleti pestisben. – Pár hét mulva ugyan jött a halálhir czáfolata,
hogy nem ő az, a ki meghalt; hanem egy vele együtt utazott angol, s
ő már jön is hazafelé; hanem ezen pár heti időzés a más világon
mégis csinált annyiban egy kis zavart, hogy a kik ilyen nagy
földbirtokosnak imitt-amott hitelezői vannak, a halál hirére mind
kibujnak a földből s sietnek a kötelezvényeiket a néhai fekvő
birtokára betábláztatni; nehogy valamelyiknek, a ki hátul marad,
lemaradjon a lába a semmibe.</p>
<p>X. urnál ugyan ilyen esettől nem lehetett félni; de azért, a
kinek általa aláirott papiros volt a kezében, még is csak jobb
szerette azt, ha a vármegye is rámondja az Áment.</p>
<p>Ez egy kis boszuságot okozott a hazaérkezőnek. Elhatározta, hogy
a nyugtalankodó hitelezőket mind ki fogja fizetni s lerázza a
nyakáról. Az ő jószágára ne legyen senki betáblázva. Elment az
alispánhoz megtudni, hogy mennyi lehet a betáblázások összege.</p>
<p>A mint Ny. P.-hoz belépett, az sajátságos gunyoros mosolygással
fogadta s azt mondá neki:</p>
<p>– Barátom: úgy látszik, hogy a te piketirozásod a szép
özvegygyel még sem került olyan kevésbe. Ő is itt van a hitelezőid
között egy háromezer forintos kötelezvénynyel, a mit be is
tábláztatott rendén.</p>
<p>X. úr majd elszédült ijedtében. <span class="pagenum"><a name=
"Page_5" id="Page_5">-5-</a></span></p>
<p>Nem emlékezett rá, hogy valaha ilyen kötelezvényt aláirt
volna.</p>
<p>– Már pedig az itt van. Még talán odalenn lesz a
levéltárnoknál.</p>
<p>Azzal átküldött a levéltárnokhoz s behozatta a kötelezvényt,
mely betáblázás végett volt a megyéhez beadva.</p>
<p>X. úr csak elámult, mikor azt meglátta.</p>
<p>– Ez vonásról vonásra mind az én irásom; de én ezt, becsületemre
mondom, sohasem irtam.</p>
<p>De még azonfelül két előkelő úr is alá volt irva, mint tanu, és
mind a háromnak a pecsétje a neve után odanyomva.</p>
<p>Ny. P. első tekintetre felismeré X. úr arczából, hogy igazat
mond. Végtelen emberismerete volt: az első szónál megtudta a
beszélő tekintetéből, hogy ártatlan-e vagy vétkes; míg a vele
szemben álló soha sem vette észre az ő bírája arczán azt, hogy
sejt-e ez valamit?</p>
<p>A kötelezvény nagyon valószinüleg hamisítvány volt. Azonban az
aláiró tanuk egyike már meghalt, a másik pedig élemedett, gyönge
agyú ember volt, a ki nem merte már bizonyosan azt állítani, hogy a
sok idegen okirat között, a mit életében láttamozott, nem volt-e ez
az előmutatott is. Irásokat, pecséteket minden szakértő az
igaziakkal azonosoknak nyilvánított.</p>
<p>És az alispán még sem tett le arról a gyanúról, hogy ez a
kötelezvény hamis.</p>
<p>Az ügyvéd, ki ezt a bárónő megbizásából betábláztatta, fiatal
kezdő ember volt; még jogász korából hirhedett arról a
szerencséjéről, hogy Matild bárónő kiválasztott kegyenczének
tartatott.</p>
<p>Ez nem követte el a hamisítást. Jó tánczos volt, jó vivó, derék
kártyás és vitéz ivó; hanem az irás mesterségét nem vitte messze.
Ez nem képes arra, hogy több ember kéziratát oly meglepően
utánozza.</p>
<p>Hanem az óvatos fürkészés után nyomára jöttek, hogy <span class=
"pagenum"><a name="Page_6" id="Page_6">-6-</a></span> a fiatal
ügyvédnek van egy titkos segédje. Egy régi ügyvéd, a ki korábbi
éveiben egy hirhedett bűnvádi pernek fő hőse volt; mérgezésről,
nagy főuri családon elkövetett stellionatusról volt szó. Az
ügyvédet elitélték sok évi börtönre, az ügyvédi gyakorlat
elvesztésére. Fogságát kiülte, kiszabadult, s miután saját neve
alatt többé ügyködnie nem volt szabad, szövetkezett a leghanyagabb,
könnyelműbb, munkakerülő fiatal ügyvéddel, a kinek azután ő vitte
az ügyeit, míg az adta a törvényszékek előtti működéshez a
nevét.</p>
<p>Jelezzük mindkettőt neveik végbetüivel; az ifjú ügyvédet –y-nal,
a silentiariust –l-el.</p>
<p>Ny. P. gyanuja erre az utóbbira esett.</p>
<p>Hanem az nagyon óvatos ember volt; nem lehetett megközelíteni.
Erőszakos rendszabályokat idő előtt nem volt szabad alkalmazni.</p>
<p>E közben Ny. P. egy nevezetes felfedezésre jött, még pedig igen
egyszerű úton. Egy górcső segélyével.</p>
<p>A kötelezvény alá irt X. pecsétje hajszálnyira hasonlított az
igazihoz; hanem «egy hajszállal» mégis több volt rajta. Az eredeti
czímeren egy fekvő nyúl van, hátrahuzott fülekkel. A kötelezvényen
ugyanazon nyúl volt, de a melynek hátrahuzott füle egy hajszál
vonallal a hátához van ragadva; mintha a czimervágó vésüje
kiszaladt volna s az érczlapon azzal az egy hajszállal többet
rajzolt volna oda a szükségesnél.</p>
<p>Ny. P. rögtön maga elé idézteté Budapest valamennyi
czímer-vésnökét s kérdőre vonta őket, melyik készített közülök
hasonló czímerű pecsétnyomót.</p>
<p>Egy váczi-utczai vésnök felismerte és bevallá abban a saját
művét.</p>
<p>Most az volt a második kérdés, hogy ki rendelte meg nála azt a
pecsétnyomót?</p>
<p>A vésnök igazolta magát egy előmutatott levéllel.</p>
<p>Hanem annak a levélnek az aláirása azután inkább szaporította a
homályt, hogysem eloszlatta volna. <span class="pagenum"><a name=
"Page_7" id="Page_7">-7-</a></span></p>
<p>A megrendelő egy borbélylegény volt egy zsibárus-utczai
officinából.</p>
<p>Ennek pedig semmi összeköttetését sem a bárónővel, sem az ifjú
ügyvéddel nem lehetett bebizonyítani.</p>
<p>Hanem, hogy a silentiarius ügyvéddel néha látták együtt, arra
voltak bizonyságok.</p>
<p>Ámde a borbélylegény rég eltünt a városból s nagy feladat volt
kitudni, hogy hova lett? és kézrekerítni.</p>
<p>Ez is meg lett oldva. Rátaláltak Bécsben s az ottani hatóság,
Pestmegye kivánatára, leszállítá őt Pestre.</p>
<p>A borbélylegény természetesen, hogy nem is ismert rá az eléje
mutatott megrendelő levélre. Ő arról nem tud semmit: az nem is az ő
irása.</p>
<p>Ekkor Ny. P. alispán leültette őt az iróasztalához s felszólítá,
hogy irja le azt a levelet diktálás után.</p>
<p>A borbélylegény mosolygott az ártatlan tréfán, azután diktálás
mellett egy olyan félremesterkélt firkát irt, a miből egy vonás sem
hasonlított a neki tulajdonított levélhez.</p>
<p>«Irja ön le még egyszer!» mondá néki Ny. P.</p>
<p>És azután lediktálta neki ugyanezt a levelet tizszer, huszszor,
harminczszor; mindaddig, míg a harminczadik leirásnál úgy
hasonlított a lemásolt levele a perbefogott irathoz, mint egyik
ákáczfalevél a másikhoz.</p>
<p>A borbélylegény látta, hogy ebből a szurokból ki nem tud
gázolni; megadta magát és vallott.</p>
<p>Hogy a kötelezvényen levő pecsét utánzott, az már ki volt
nyomozva; de annál nagyobb feladat volt még a homályos történet
közreműködő személyeit mind úgy összehozni, hogy az egész ravasz
cselszövénynek minden kereke egymásba találjon.</p>
<p>Az alispán legelőször is magához hivatá azt a bizonyos
silentiarius ügyvédet, a kire gyanuja volt, hogy az készítette a
hamis kötelezvényt. Tudta jól, hogy az ügyesség és a hajlandóság
ennél van készen legnagyobb mértékben.</p>
<p>A hallgatásra itélt ügyvéd azonban nagyon is szó szerint vette
az itéletét: hallgatott. Ny. P. minden keresztül-kasul <span class=
"pagenum"><a name="Page_8" id="Page_8">-8-</a></span> való
kérdéseire olyan ügyesen felelt, hogy nem lehetett belőle semmit
kivenni.</p>
<p>Azt mondta, hogy ő –y ügyvédnek csupán egyszerű segéde, ki annál
lemásolással foglalkozik és Matild bárónőt sohasem látta, vele soha
sem beszélt. A gyanus kötelezvényről sem akart tudni semmit.</p>
<p>Ekkor az alispán a górcsőhöz vezette őt, s az alá téve elébb a
kötelezvény-aláiró X. úr saját, igazi pecsétjét, azután meg a
betáblázott kötelezvényen levő pecsétet, saját magára bizta, hogy
mondja meg, vajjon nincs-e valami külömbség e két pecsét
között?</p>
<p>A silentiárius ügyvéd kénytelen volt bevallani, hogy egy
szőrszál külömbség van a két pecsét között.</p>
<p>Tehát ez más pecsétnyomóval lett oda nyomva. Ki rendelte meg ezt
a pecsétnyomót?</p>
<p>A hallgatásra itélt –l azt felelé rá, hogy azt ő nem
tudhatja.</p>
<p>– Tehát majd mindjárt meg fogja ön tudni. Mondá neki az alispán,
s a mellékszoba ajtaját felnyitotta.</p>
<p>Azon az ajtón kilépett a bűnszövetséges borbélylegény.</p>
<p>A mint ezt az alakot szembesítve látta –l, reszketés állta el
minden tagját. Még nem is kérdezett tőle az alispán semmit; csak
némán mutatott az eltüntnek hitt kisértetre s e néma tekintet alatt
az ügyvéd alakja összecsuklott, birája előtt térdre roskadt,
megragadá Ny. P. kezét, s reszkető ajkakkal rebegé.</p>
<p>«Mindent ki fogok vallani.»</p>
<p>Késő estig tartott a vallomások fölvétele.</p>
<p>Az alispán egyedül volt a vallatottal, s maga jegyzé föl annak
fölfedezéseit.</p>
<p>Akkor mindkét vádlottat elzáratá külön.</p>
<p>Azután felment a megyeház második emeletébe, hol a központi
főszolgabiró P. lakott. Az fiatal, daliás gavallér volt.</p>
<p>– Öcsém, mondá neki; ma eljösz velem ...r Matild bárónőhöz,
tánczvigalomba. <span class="pagenum"><a name="Page_9" id=
"Page_9">-9-</a></span></p>
<p>– De én nem vagyok hivatalos.</p>
<p>– Nem tesz semmit. Én hivlak, s akkor híva vagy. Még az
esküdtedet is magaddal hozod.</p>
<p>Az alispán szava parancs volt, a főszolgabirónak fel kellett
bálszerüen öltöznie. Egy kis dolgot adott még az esküdtet
előkerestetni a Komlóból, vagy a Nagypipából, de végre még is csak
ráakadtak a kiküldött megyei hajduk az arany Flaskóban, s az is
felvette bálrajáró attiláját.</p>
<p>Akkor aztán két bérkocsin elhajtattak a bárónő lakására. Mind a
két bérkocsis mellé egy hajdu volt ültetve s a bérkocsikat egy
mellék-utczában hátrahagyták.</p>
<p>A szép bárónőnél épen a hetenkint rendesen tartatni szokott
tánczestélyek napja volt.</p>
<p>A fővárosi előkelő világ volt együtt. Öreg és fiatal világfiak,
jókedvű hölgyek társaságában.</p>
<p>A pestmegyei alispán és kisérői megjelenését senki sem találta
valami különösen felötlőnek Matild bárónő termeiben. Azok nyitva
álltak minden hirneves ember számára s az alispán a legkedvesebb
társalgó s akkor még keresett ifjú legény volt, daczára birói
szigoruságának. És különösen jól tudott tarokkot játszani.</p>
<p>Csak a bárónő maga sejtette, hogy ez a látogatás valami
rendkivüli körülménynyel van összekötve. Azonban hódító
tekintetének mosolygása alá jól el tudta rejteni megdöbbenését.</p>
<p>A termeiben összegyült társaság a fővárosi úri köröknek azon
részét egyesíté magában, mely nem szokott a családja társaságában
mulatni. Gazdag agglegények, feleségeiktől külön élő öreg urak, s
viszont jókedvű szalmaözvegyek és könnyű erkölcsű külföldi
művésznők; azután nagy szelet csapó fiatal gavallérok, a kiknek
jövedelmi forrásai nem igen ismeretesek, képezték a Matild bárónő
rendes látogató körét.</p>
<p>Hanem azért a termekben minden fesztelen jókedv daczára szigorú
társalgási rend uralkodott; gond volt reá, hogy semmi botrány
napirendre ne kerüljön. Matild bárónő <span class=
"pagenum"><a name="Page_10" id="Page_10">-10-</a></span> hódító
alak volt, de tudott mindenkit tiszteletteljes távolban tartani
magától, s a ki látta őt, a hogy egész estén keresztül három
összeválogatott öreg úr társaságában tarokkot játszott, sohasem
mondta volna, hogy valami ismeretsége lehessen azzal a fiatal –y
ügyvéddel, ki a negyedik szobában bankot ád egy kis ártatlan
huszasos makaóban. Éjfélig legalább nem folyt a kártyázás nagyban,
s Matild bárónő csak az öreg urakkal mulatott, vagy néha kivételkép
abbahagyta a tarokkot, mást ültetett le maga helyett s egy-egy
halavány hektikás kinézésű fiatal ember kedvéért elment a
tánczterembe, s járta a kotillont, vagy félreült egy szegletbe
sugdosni.</p>
<p>Nem társalgott mással, mint öreg urakkal és beteges kinézésű
fiatal emberekkel!</p>
<p>A mint a bárónő megpillantotta a belépő alispánt, a nők
éleslátásával s a bünösök ösztönével rögtön kitalálta a látogatás
okát.</p>
<p>A vizsgáló birót látta maga előtt.</p>
<p>De olyan jól tudott uralkodni magán, hogy ijedelmét vendégei
közül senki sem vette észre. Arcza derült és hódító maradt;
különösen e nevezetes vendég irányában, ki akkor volt először a
bárónő fényes termeiben.</p>
<p>A szép házinő eléje sietett, kezet szorított vele s helyet
mutatva neki azon a pamlagon, melyen eddig egyedül ült, maga mellé
ülteté őt.</p>
<p>Épen tarokkot játszottak négyen: az úrnő, egy öreg földbirtokos,
egy fiatal mágnás, kinek arcza, termete nagyon elárulá, hogy
mellbeteg, már a harangozópénzt hordja a szájában. Negyedik volt a
fiatal ügyvéd –y, Matild bárónő titkárja és házi ügyvédje.</p>
<p>Az alispán kérte a társaságot, hogy csak folytassák a játszást,
ő majd nézni fogja, gyönyörködik benne.</p>
<p>Erre az ifjú ügyvéd felajánlotta neki a helyét, hogy vegyen
részt maga is a mulatságban.</p>
<p>– Köszönöm, monda Ny. P., de én soha sem kártyázom; a mire igen
nagy okom van. Én nekem megvan az <span class="pagenum"><a name=
"Page_11" id="Page_11">-11-</a></span> a különös adományom, hogy a
mint egy játszma kártyát egyszer keresztül nézhettem, azonnal
ismerem a hátáról valamennyit. És így természetesen nem játszhatom
soha, mert akkor hamis játékos volnék.</p>
<p>S szavainak bebizonyításaul rögtön felvette az asztalról azt a
játék tarokkot, mely ott feküdt, s végig forgatva az ujjai között,
nagy hirtelen elszámlálta a hátuljáról, melyik kártya micsoda.</p>
<p>Bámult rajta minden ember.</p>
<p>– Ez az ok, a miért nem játszom soha.</p>
<p>«Tyüh! mondá magában a fiatal ügyvéd, hiszen ez volna épen a
legjobb ok arra, hogy az ember mindig játszodjék.»</p>
<p>Hanem hát Ny. P.-ban ez a talentum kárba veszett.</p>
<p>Volt azonban egy másik tehetsége, a mit nagyon tudott
érvényesíteni: ez volt az adomamondás.</p>
<p>Tele volt mindig élczes adomákkal. S azokat a legjobb helyen
tudta alkalmazni. Adomákkal el tudta mulattatni a társaságot; egy
jó adomával helyre tudta ütni a félreterelt tanácskozmányt a
gyülésben, egy erős adomával lecsillapította az utczai lázadást, s
a vérontásra kész tömeg nevetéssel oszlott szét. És aztán adomákkal
tudott vallatni is.</p>
<p>Mikor látta, hogy csodálkoznak az ügyességén, mindjárt készen
volt egy idetartozó adomát közrebocsátani Parázsóról, a hires
szinésznő férjéről, ki egyszer Pesten leült egy hirhedett hamis
játékossal tarklizni. De Parázsó is épen olyan jól ismerte a
kártyákat hátulról, mint ellenjátékosa, paklizott is mindakettő
tehetsége szerint. Egyszer Parázsó négy királyt mond a kihivás
után; ellenfelénél három felső volt, a negyedik fölvételre
következett. Ez tehát a kihivott kártyát elütve, azt mondá: «nem
jó, nálam négy felső van!» – Parázsó ekkor azt mondá neki: «no hát
legyen öt!» S azzal felvágta előtte a következő lapot. Erre az
elbámuló játékos lecsapta a kártyát s azt mondá: «no uram, már most
kezdjünk el játszani becsületesen.» <span class="pagenum"><a name=
"Page_12" id="Page_12">-12-</a></span></p>
<p>Matild bárónő, hogy szorongását palástolja, folytatni kezdte e
tárgyról a beszélgetést.</p>
<p>– Azt még értem, hogy egy jó emlékezetű ember ezeken a mi tarka
hátú kártyáinkon, ha azokat végig nézhette, talál egyes jeleket, a
mikről ráemlékezik azoknak a belsejére; de megfoghatatlan marad
előttem, hogyan lehetnek játékosok, a kik hamis előnyöket tudnak
maguknak szerezni, midőn szerencsejátékoknál olyan kártyát hoznak
eléjök, a melynek tiszta fehér és sima a hátlapja, s a mely először
van kézben, s a melyet az első játék után rögtön újjal cserélnek
föl.</p>
<p>– Annak is tudom a titkát; mondá Ny. P. Ez az eset is fordult
meg előttem. Egy bankadó játékos sok ideig koppasztotta itt Pesten
a játszani szerető közönséget. Még akkor megyei hatóság alá tartozó
salva guardiák is voltak; azokban ütött tanyát majd itt, majd
amott. Ennek is tiszta fehér hátú ujdonatúj kártyái voltak, a miket
akkor bontottak ki a párisi lepecsételt tokból, mikor játszani
kezdtek velük s minden játékhoz ujat hoztak elő. A bankadó fél
szemüveget viselt. Egyszer valaki véletlenül keresztül nézett e
szemüvegén s észrevette, hogy az igen erősen nagyít, sokkal
erősebben, mint rendes szemüvegek szoktak. A gyanakodó rögtön
elvette tőle a szemüveget, s akkor azon keresztül vizsgálva a
kártyák hátulját, kitünt, hogy mindegyiken volt valami apró
mikroskopikus jegy, a mit puszta szemmel észre nem lehetett venni.
Azokat már a párisi gyárban készítették a hamis játékhoz. Csak az
erősen nagyító üveg tette láthatókká a jegyeket, mikről a bankadó
minden kártyát megismert.</p>
<p>– És meg lett büntetve? Kérdezé kiváncsian a szép bárónő. (Pedig
jó lett volna e perczben nem emlegetnie azt, hogy meg lett-e valaki
azért büntetve, hogy csalt, fosztogatott?)</p>
<p>– Benn ül! Felelt rá az alispán. Pedig nagyon nehéz volt lépre
keríteni. Ha a városi hatóság lesett rá, akkor megyei telekre
vonult át, ha a megye üldözte, városi <span class=
"pagenum"><a name="Page_13" id="Page_13">-13-</a></span> telekre
menekült s akárhányszor meglepték a kártyázókat, a gyertyák egy
percz alatt el voltak oltva, s mire a hatósági közegek ujra
világosságot csináltak, már nem volt az asztalon se kártya, se
pénz; s hiába kutattak fel minden zugot, minden butort, hiába
motozták meg a jelenlevők ruháit, semmi gyanus tényre nem
akadtak.</p>
<p>– Ah, de hát hová tünhetett el minden? Kérdezé nagy érdeklődést
szinlelve a szép urnő.</p>
<p>Az alispán úgy látta, hogy az ő adomázására most már a szomszéd
termekből is sokan átjöttek; egész csoport támadt körülötte.</p>
<p>Ő azoknak szokott mosolygó nyugalmával beszélé el a történetet,
mintha csak egy alkalmilag eszébe jutott adomát mondana.</p>
<p>– Hát biz az igen egyszerüen ment végbe. A bankadó egy nagy,
magányos pamlagon ült. Annak épen olyan magas támlánya volt, mint
annak, a min most ülünk. E támlányon volt egy réz oroszlánfő,
szájában karikával: csaknem olyan, mint ez itten; ha azt a karikát
elfordították, a pamlag támlánya egyszerre két felé nyilt.</p>
<p>S azzal az alispán rátette a kezét az oroszlánfőre.</p>
<p>Hanem a szép háziasszony abban a perczben ájultan esett le a
pamlagról.</p>
<p>Matild bárónő elájulása nagy zavart idézett elő az egész
társaságban.</p>
<p>A szép delnő a pamlagon végig omlott, félkezével görcsösen
ragadva meg annak hátulsó támláját.</p>
<p>A felriadt vendégseregen keresztül –y úr, a fiatal házi ügyvéd
törte magát, rémült arczczal az ájult úrnőhöz.</p>
<p>Azonban ott utját állta a főszolgabiró P.</p>
<p>– Bocsásson ön! kiálta az ügyvéd indulatosan. Nekem e hölgyhöz
jogom van.</p>
<p>– De nekem még több jogom van. Monda P. hidegvérrel.</p>
<p>– Minő joga? <span class="pagenum"><a name="Page_14" id=
"Page_14">-14-</a></span></p>
<p>– Az, hogy foglyom.</p>
<p>– Én tiltakozom az ellen a törvény nevében.</p>
<p>– Ön ne tiltakozzék a más elfogatása miatt; mert ön is foglyom:
mint e nő bűntársa.</p>
<p>A vendégek erre kezdtek szétriadni. – «Senki el ne hagyja e
szobát!» parancsolá az alispán.</p>
<p>Az ügyvéd erre könyörgésre fogta a dolgot. Sirt, letérdelt; nem
magáért, de a szép hölgyért, hivatkozott az alispán
emberszeretetére: ne engedje, hogy megöljék e nőt; hagyja legalább
a házi orvosát idejönni, hogy ájulásából fölébreszsze; engedje a
komornáját közelíteni hozzá, hogy ápolhassa e nőt; távolítsa el
köréből ez idegen férfiakat. Ny. P. kérlelhetetlen volt. Intésére
az ajtókat elálló megyei hajduk beléptek; az ügyvédet erőszakkal
kellett eltávolítaniok a szobából, míg az elájult bárónő mereven,
mint egy halott, engedé magát felemeltetni a pamlagról s a
bérkocsiba leszállíttatni.</p>
<p>Pedig nem volt ájulásban, csak tetteté azt. Fogait csikorgatta,
midőn hallá, mily hasztalan könyörög az ifjú ügyvéd, hogy
bocsássanak az elájult közelébe valakit a háziak közül. Nem
lehetett senkinek jelt adni, vagy csak egy suttogó szót is mondani.
Ez a fiatal főszolgabiró hideg volt, mint a márvány. Mikor Matild
bárónőt elhelyezték a hintó hátulsó ülésében, P. nem ült melléje,
hanem az átellenes ülésre. Ha e szép alélt nő látása csak egy
pillanatra is felhevíti a szivét, ha csak egy perczig elfeledkezik
arról, hogy ez a szép alak, ki fedetlen vállakkal, hófehér kebellel
fekszik ott előtte egyedül, – nem más, mint egy bűnös és ő csak egy
biró, akkor egyszerre bele lett volna vonva abba a bűvkörbe, a
miben együtt kellett volna elvesznie a tündérhatalmú asszonynyal. –
Ámde érzéketlen maradt. Betakarta köpenyével a szép delnő fedetlen
bájait, s aztán karjait mellén összefonva ült vele szemközt s
hidegen nézte az arczát, míg a megyeház udvarára behajtottak.
Matild halálos boszut esküdött e férfi ellen. <span class=
"pagenum"><a name="Page_15" id="Page_15">-15-</a></span></p>
<p>A másik hintóban előttük utazott az esküdt kiséretében az
elfogott bűntárs, a házi ügyvéd.</p>
<p>Az alispán pedig az ott maradt vendégeknek parancsoló szóval adá
tudtokra, hogy a vizsgálat befejeztéig ott kell maradniok.</p>
<p>Nehány percz mulva a szolgabiró és esküdtje visszaérkeztek. A
foglyok el voltak helyezve.</p>
<p>Ekkor az alispán annak a bizonyos oroszlánfőnek az
elcsavarásával egy titkos rugót hozott működésbe, mely a pamlag
hátulsó támlányát egyszerre kétfelé nyitotta.</p>
<p>A vendégek azt hitték, hogy előre kitalálható a történet vége.
Az adoma, mit az alispán a hamis kártyásokról elmondott, e helyen
történik meg valóban s a titkos zár rejtekéből azok a megjegyzett
franczia kártyák fognak előkerülni tuczat számra.</p>
<p>De ugyancsak más meglepetés várt reájuk.</p>
<p>Az a pamlagtámlány tele volt mindenféle iratokkal és mintegy
ötven pecsétnyomóval.</p>
<p>Azok az iratok mind kötelezvények voltak; – kiállítva éltes
gazdag uraktól, s beteges külsejű ifjú örökösöktől, kik Matild
bárónő termeiben megszoktak fordulni: – tíz, húsz, harmincz, egész
hatvanezer forintnyi összegekig.</p>
<p>Közel két millió forintnyi összegig ment fel a kötelezvények
számlája!</p>
<p>Bele voltak azok aláiróinak sorába vonva Magyarország
legelőkelőbb családainak férfiai, olyanok is, kik többször sem
voltak Matild bárónő házánál, mint azon az egy napon, melyről az
aláirás kelt.</p>
<p>Sokan közülök épen jelen voltak a mai mulatságban.</p>
<p>Az alispán egyenkint szólítgatá elő őket, a mint a felfedezett
iratokat sorba vette, hogy tekintsék meg csak, mi van ide irva.</p>
<p>Mindenki rémülve ismert saját irására, melyet soha sem irt, és a
neve után nyomtatott pecsétre, melynek eredetét megmagyarázta az
utánmetszett pecsétnyomó.</p>
<p>Az elszörnyedés perczről perczre nőtt, midőn a hamis
<span class="pagenum"><a name="Page_16" id=
"Page_16">-16-</a></span> kötelezvények egyenkint felismertettek.
Nem volt egyetlen egy férfi tagja a jelenlevő társaságnak, a kinek
egy kötelezvénye ne lett volna ottan.</p>
<p>A szép delnő pokolbeli cselszövénye az volt, hogy ő az ország
minden öreg udvaronczát és ifjú kéjenczét, ki halálát sietteti,
maga körül gyűjté, s aztán várni akart, míg sorban meghalnak, s
haláluk után lepni meg családaikat a kötelezvényekkel; a midőn az
aláirók már nem tiltakozhatnak a hamisítvány ellen.</p>
<p>Az első kisérlet sikerült, – saját férjénél, – hanem a
másodiknál már rajta vesztett.</p>
<p>Matild bárónő bűnügye rövid időn hirhedett perré nőtte ki
magát.</p>
<p>A nagyszámú érdekelt fél, tanu, az ország minden vidékéből
összeidéztetett s lassankint kiderült az óriási cselszövény, mely
annyi előkelő család megrontására volt tervezve.</p>
<p>A gonosz terv a szép delnő tanulmánya volt, ő szedte össze a
hálójába azt a sok élvezet után sovárgó gazdag öreg urat, kiknek
azután ily gonoszul akarta magát örökösévé tenni. A hamis
kötelezvények elkészítése titkos kedveltje, a házi ügyvéd révén
jött létre. A ki azokat megirta, az ifjú ügyvédnek öreg segédje
volt, a silentiarius –l. Ő volt a remek oklevélhamisító. Az ő keze
alul kerültek ki azok a kötelezvények, miknek mindegyikére azt
mondták az érdeklett felek, hogy: «ezt én ugyan nem irtam soha; de
mégis az én tulajdon irásom».</p>
<p>Ha Ny. P. alispán erélye és éles esze közé nem markol e
pókszövetnek, száz meg száz család lesz megkárosítva, s a mi
nagyobb még a kárnál, száz meg száz család előtt lesz beszennyezve
az elhunyt családfő emléke, kik mind azt a gyanut hagyták volna
hátra hozzátartozandóik előtt, hogy könnyelmű emberek voltak s egy
szép asszony szép szemeiért keserves terheket hagytak hátra
örököseikre.</p>
<p>Hasztalan volt a szép kigyónak minden erőlködése saját hálójából
kicsuszhatni; a hamisítást elkövető –l. <span class=
"pagenum"><a name="Page_17" id="Page_17">-17-</a></span> maga
mindent megvallott töredelmesen, s a főbűntárs –y a házi ügyvéd nem
birt az ellene szóló adatok alól menekülni.</p>
<p>Gyakran csempészett ki börtönéből leveleket Matild bárónő az
ifjú ügyvédhez, de azok az éber szemmel őrködő P. szolgabiró kezébe
jutottak mind, s általa a törvényszéknek kiszolgáltattak.</p>
<p>Egy reggel aztán Matild bárónő megmérgezve találtatott
börtönszobájában. Ott feküdt a padlón elterülve.</p>
<p>Rögtön hivatták a megyei orvost. Az odasietett, megvizsgálta a
szenvedőt s a jelenségekből azt itélte, hogy a legnagyobb fokú
mérgezés esete van jelen, még pedig strychninnel.</p>
<p>A bárónő eszméletén kivül volt; tagjai görcsöktől rángatóztak,
ajkai tajtéktól habzottak, arcza el volt kékülve, szemei beesve, s
a mi különösen felismerteti a strychnin mérgezést, egész alakja
hátrafelé igyekezett görbülni, kinosan.</p>
<p>A padlaton apró czukorkák voltak elszórva. Bizonyosan ezeknek
kellett megmérgezve lenniök.</p>
<p>Ki hozta ide ezeket a czukrokat?</p>
<p>Kiderült, hogy egy vén házaló asszony, ki mindenféle
nyalánkságokat szokott árulni, a börtönőr elnézésével be szokott
járni a megyei börtönökbe, s azok szomorú lakosainak édességeket
adogatott el. A porkoláb nem tartotta szükségesnek azt eltiltani.
Szegény rabok, hadd édesítsék meg egy kissé az életüket.</p>
<p>Mikor a czukoráruló házalónét feltalálták, az nagy ijedelmet
árult el, s úgy tett, mint a ki nem tudja, hogy miként meneküljön
ki a kelepczéből? A sok ellenmondó kitérés után végre bevallotta,
hogy ő azokat a czukorkákat a Korona-kávéházban kapta egy fiatal
úrtól, ki délután két órakor rendesen ott szokott ülni a kávésnő
rekesze előtt. Leirta körülményesen ez ismeretlen úr arczát,
alakját, viseletét.</p>
<p>A leirt arcz, alak és viselet egészen összetalált P.
főszolgabiró <span class="pagenum"><a name="Page_18" id=
"Page_18">-18-</a></span> személyével. – Ő lett volna a
megmérgeztető? Ujabb rejtély!</p>
<p>A mérgezés gyanuja egész valószinüséggel nehezedett a
főszolgabiróra. Többen látták őt a czukoráruló házalónővel a
kávéházban beszélni. A fiatal tisztviselő ugyan nemes
méltatlankodással utasította el magától a vádat; de a körülmények
mind ellene bizonyítottak, s az által, hogy ő is bele lett vonva a
varázserejű asszony cselszövényeinek rejtélyeibe, mint érdekelt fél
jelent meg e nevezetes ügyben, s nem játszhatott abban többé, mint
terhelő tanu; sőt azon kellett igyekeznie, hogy önvédelméről
gondolkozzék e meglánczolt ellenféllel szemközt.</p>
<p>Miért akarta Matildot megmérgeztetni? Mi viszony kötötte őt
hozzá? Boszuállás ösztönözte-e arra, vagy bűntársi öntudat? Be
volt-e avatva oly titkokba, a miket el kellett némítani?</p>
<p>Ekkor az alispánnak, ki gyakran meglepte éles eszének nem várt
ötleteivel a furfangos cselszövőket, egy kérdése egyszerre világot
derített e zürzavarban.</p>
<p>Ny. P., mikor már be volt bizonyítva, hogy csakugyan P. volt
Matild bárónő megmérgezője: azt a kérdést tevé, hogy csakugyan
megvolt-e a bárónő mérgezve?</p>
<p>Ez ideig csak a megyei orvos bizonyítá a mérgezést.</p>
<p>A törvényszék tehát összehivatta az orvosi fakultás legfőbb
tekintélyeit: azok vizsgálatot tartottak és abból aztán kiderült,
hogy nem is volt Matild bárónő megmérgezve soha. A czukorkák nem
tartalmaztak semmiféle mérget; legkevésbbé strychnint. Hanem e
ravasz szép hölgy oly élethűen tudta utánozni a megyei orvos
láttára a strychnin mérgezett minden kínvonaglásait, vergődését,
émelygését, arczszinelváltozását, hogy azt egészen elámította vele.
Az orvos által rendelt ellenszerekből nem is vett be semmit; hanem
elszórta azokat az ágyszalmája közé. Legkisebb baja sem volt. Az
egész cselszövény csupán P. elleni boszuszer volt; melyhez a
czukrásznőt nagy igéretekkel megnyernie sikerült. <span class=
"pagenum"><a name="Page_19" id="Page_19">-19-</a></span></p>
<p>Ez volt azután utolsó cselfogása. Ezentul semmit nem tagadhatott
s akkor aztán nevető arczczal, gunyoros kedélylyel számlálta el
sorba birái előtt, hogyan akarta nagyszámú udvarlóit egytől-egyig
kifosztogatni, két bűntársa segélyével: egyik volt az ifju házi
ügyvéd, a másik annak mindenese, a vén silentiarius prókátor; ki a
hamisítványokat maga készítette, felismerhetetlen hűségű
utánzásával a kéziratoknak.</p>
<p>A bárónőt tíz évi magánbörtönre itélte el a törvényszék,
ügyvédeit és bűntársait egyenkint ötre.</p>
<p>De még itt nem végződik a regény. A valódi regény még csak most
kezdődik.</p>
<p>Matild bárónő elitéltetése után ismerői egész terjedelmes körét
megmozgatta, hogy magát kiszabadítsa börtönéből. Levelezett az
egész világgal a börtönből. Pedig ettől el volt tiltva. Nem adtak
neki semmiféle iróeszközt; és ő mégis tudott levelezni. Minden nap
más nőcselédet küldtek felszolgálására; kiket a porkolábnő maga
megvizsgált, hogy nem csempésznek-e be hozzá papirt, irónt, s
kijövetelükkor ismét kutatás alá fogta. És mégis tudott rá Matild
módot találni, hogy folytonosan levelezzen bezárt börtönéből. Egy
egy elfogott levelének hivatkozásai tanuskodtak róla, hogy azt már
több más levél előzhette meg, mik szerencsésen kézhez adattak.</p>
<p>És hasztalan kutatták fel a szobáját, egyes öltönydarabjait, nem
találtak nála iróeszközt.</p>
<p>Hanem egyszer azután a levelezéseknek igen regényes fordulata
lett.</p>
<p>A magánbörtönben tartott szép bűnösnő egy napon egy szép kis
egészséges fiuval lepte meg a külvilágot. Egy kézrekerült levelének
vallomása szerint a börtönben született gyermek atyja a börtönben
elzárt ifjú ügyvéd volt. De az ügyvéd börtöne földszint volt, a nőé
a második emeleten. Hogyan lehetett ily regényt szőni két
börtönfalon át, két belakatolt börtönajtó daczára? Azt nem birta
senki kitalálni. <span class="pagenum"><a name="Page_20" id=
"Page_20">-20-</a></span></p>
<p>A börtönőrök, a megyei drabantok, cselédek, mind régi hűséges
szolgák voltak, s ily cselszövényhez folytonos összeköttetést
kellett föltételezni.</p>
<p>És semmi iróeszközt Matildnál nem lehetett találni.</p>
<p>Egyszer aztán az alispán élesen szemügyre vette a nőt, s arra
kérte, hogy legyen szives a haját lebontani.</p>
<p>Gyönyörű tömött hosszú fekete haja volt Matildnak, mit nagy
gonddal befonva, fején magasra tornyozottan viselt.</p>
<p>Ebbe a tündéri szép hajba volt elrejtve minden titka.
Iróeszközök, levélpapir, s a rejtegetett titkos levelek, miket
kedvesétől kapott. Ez mind jól el volt dugva e nagyszerű hajsátor
alá.</p>
<p>Azok a levelek aztán megoldását adták a bárónő titokteljes
életregényének. E regény azonban nem hozható nyilvánosság elé.</p>
<p>Most már e történet szereplői mind hazatértek. Vádlottak, birák,
tanuk: nyugosznak mind.</p>
<p>A nevezetes bűnper azonban Pestmegye levéltárában érdekes
tanulmányul szolgálhat, mint korrajz és hazai bűnügyi eljárásunk
adathalmaza.</p>
<hr class="chap" />
<p><span class="pagenum"><a name="Page_21" id=
"Page_21">-21-</a></span></p>
<h2>A BRAVALLAMEZŐ HÖLGYEI.</h2>
<p class="center">Elbeszélés.</p>
<p>Ránk magyarokra nézve örökké rokonszenves nemzet a svéd.</p>
<p>Olyan kicsiny nemzet, mint mi, és mégis önálló, független ország
népe. Vitézsége első helyen áll a világtörténelemben. Győzelmes
zászlói keresztül-kasul jártak a nagy Oroszországon, XII-ik
Károlyuk Nagy Péter czárral mérkőzött meg sok diadalmas csatában. A
távol éjszakról, a sötét éjsark közeléből mindig a szabadság, a
felvilágosodás terjesztésére jöttek elő s nagy nemzeti
küzdelmeinkben egyedüli igaz, hű szövetségeseink ők voltak; Gusztáv
Adolfjuk a vallásszabadságért, a mi szabadságunkért harczolva esett
el. Kopott bőrpánczélját, mit a golyó átjárt, ott őrzik a bécsi
fegyvertárban, mint diadaljelvényt. S harczoltak ők nemcsak
fegyverrel, de szellemmel is. Irodalmuk remekei át vannak ültetve a
világ minden művelt nyelvébe. Szaktudósaikat büszkén említi fel a
tudományos világ. Hajóik lobogóit üdvözlik a világ minden
tengerein. Van hitelük a pénzpiaczon. Művésznőik a két világrészben
hirhedettek. És azután van egy olyan minta-alkotmányuk, mely
mellett ők is megvannak elégedve, meg a hozzájuk kötött szövetséges
ország, Norvégia is. Paradicsom ez az ország!</p>
<p>Nem! Ez az ország kopár sziklahát; asszú fenyérróna; ködlepte
ingovány, homokos tengerpart; a mi kincse van, az fiainak,
leányainak szivében van.</p>
<p class="center">* * *</p>
<p><span class="pagenum"><a name="Page_22" id=
"Page_22">-22-</a></span></p>
<p>A rónát, mely Ulexiő és Carlskamm között elterül, nevezik a
Bravallamezőnek. Napi járó föld egyik várostól a másikig és közben
egy falu sincsen. Csinált utjait, gátjait egy-egy nedves őszszel
elnyeli az ingovány s akkor a Bravallaheide épen olyan arczot
mutat, minőt Alle király idejében.</p>
<p>Nagy messzeségben rőt zsombéklepte róna terül, felcsillámlanak a
nádbugás rétlapályból a széles tavak, miket lomha folyamok kötnek
egymással össze. Magányos fenyőfák állnak itt-amott, s roppant
szikladarabok vannak elszórva a mezőn. Mintha óriások temetője
volna ez itt, s a cziprus alakú fenyők és sziklák azoknak a sirjait
jelölnék.</p>
<p>A szél szabadon süvölt végig e rónán, akárhonnan hajtja is a
felhőt, az ingoványos róna fehér ködei úgy futnak előle, mintha
egymást üldöző kisértetek volnának.</p>
<p>E róna közepén két tó és két vízgát között van egy emelkedett
domb, emberkéz rakta azt össze embercsontokból. Bizonyítják azt a
kövek, a mikre a Bravallamező története ékirással fel van róva.</p>
<p>«Lichaven»-nak hivják az északi népek az olyan kőemléket, mely
három egymásnak döntött sziklaoszlopból áll. «Hintakő» az olyan
hosszú sziklalap, mely akként van fektetve egy kőczölöpre, hogy a
kézérintéstől hintázni kezd, s «hun-ágy» a neve a lapos négyszögű
sziklának, mely négy más szirtdarabon nyugszik. Mind a három emlék
meg van még e halmon, az ékirás nem kopott le róluk; hanem a nagy
köroszlopzatot, a karikákban felállított két öles sziklaszálakat,
mik a dombot nagy messzeségben körülvették, már nagy részt elnyelte
a sülyedező talaj; alig áll még belőle nehány, félredüledezve, mint
egy haldokló óriás, melynek ezer esztendő kell, a míg lassan
lefekszik a földre, másik ezer, a míg önterhével eltemeti
magát.</p>
<p>Ez a domb, ezek a kőemlékek beszélnek a bravallamezei csatáról,
melyet hős asszonyok vívtak hős férfiak ellen. <span class=
"pagenum"><a name="Page_23" id="Page_23">-23-</a></span></p>
<p>A skandináv nép még akkor ős oltárainál áldozott; isteneinek
léte össze volt vegyülve hőseinek történetével; dalnokaik a
«skald»-ok együtt énekelték az Isten és a hős viselt dolgait, s a
királyok maguk is kezükbe vették a lantot, s nem szégyenlették a
költő czímet.</p>
<p>Hősnek lenni, magát a hazáért feláldozni, a halált megvetni: ez
volt náluk a fegfőbb erény.</p>
<p>Örök harczuk volt az elemekkel, a szomszédokkal, az erdők és
tengerek vadaival s ott száz alakban ismerték meg a halált. És
minden halál szép volt nekik, csak egy nem: öregségben,
betegségben, ágyban halni meg. A ki elnyomorodott, nem türte, hogy
ápolják, gyógyítgassák, megölte magát.</p>
<p>Egy királyukat, Ragner Lodbrokot, a britt szigetek rémét,
ellenségei elfogták s egy kigyókkal tölt verembe vetették. A
skaldok lángoló dalokat tudtak énekelni a hős királyról, ki
ellenségeit gúnyolta és kaczagott, mi alatt az undok kigyók halálra
marták.</p>
<p>Mikor az ütközetben egy hadvezér elesett, fegyverhordozói
önkardjaikat verték szíveiken keresztül, hogy vele haljanak. Hű
fegyvertársak a csatában öveikre kötött lánczczal csatolták magukat
egymáshoz, úgy harczoltak együtt s ha egyik elesett közülök, a
másik társával együtt temetteté el magát a kifalazott sírba, melyet
fejeik fölé hengerített sziklával zártak le, a kőre írt runák
hirdetik az áldozatot, s ha a sírt felbontják, nem tudni, melyik
volt az élve, melyik a halva eltemetett? olyan mozdulatlanul halt
meg amaz.</p>
<p>A kit csatában, párharczban megöltek, annak minden ivadéka
kötelezve volt a megöltért a gyilkoson boszút állani.</p>
<p>Szíveik erősek voltak, mint az aczél, és érzéketlenek, mint a
kő. A legvitézebbek, mikor kétségbeesett csatához kezdtek, letették
magukról a pánczélt, levetettek minden öltözetet, sisak nélkül,
paizs nélkül, csak a karddal és buzogánynyal a kézben rohantak az
ellenségre: s a meztelen <span class="pagenum"><a name="Page_24"
id="Page_24">-24-</a></span> harczosok küzdelme vívta ki a
legvérengzőbb diadalokat.</p>
<p>És aztán büszkék voltak asszonyaikra. A milyen rossz ellenségek
voltak, olyan jó szeretők. A férfiszó oly erős kötés volt náluk,
hogy abban megnyugodhatott ellenség és jó barát; s az asszony
szava, igérete, fogadása egyértékű volt náluk a férfi adott
szavával. Inkább meghalt, mint hűségét megszegte volna.</p>
<p>A skandináv népnek mostoha földet adott a sors édes anyául. A
haza nem birta eltartani fiait. Eltartotta őket a tenger.</p>
<p>Hirhedett hajósok voltak: de rettegettek is. Mert meg volt az a
rossz szokásuk, hogy mikor a saját hazájukban nem termett elég
kenyér, elmentek a szomszédba, a hol sok volt s aztán a mit
elhoztak, azért rögtön fizettek is, csakhogy vassal.</p>
<p>Álle király idejében, ki Göta Rikeben volt «Wilkis» fejedelem,
egy évben olyan rossz termés volt az országban, hogy a mit a föld
adott, az épen csak a nép felének vala elég.</p>
<p>Mai korban ily inség idején pénzt kérnének a fejedelmek kölcsön,
s soha vissza nem fizetnék; a barbar korszakban vért adtak ilyenkor
kölcsön, de azt vissza is fizették egymásnak.</p>
<p>Álle király egyuttal főpapja is Göta Rikének, az áldozáskor azt
az intést vette Odintól, a főistentől, hogy a népnek az a fele,
melynek számára nem termett kenyér, üljön hajóra mind s hozzon
magának Scotiából, ott termett elég.</p>
<p>S az a fele a népségnek, melynek számára nem adott a föld
kenyeret: a férfi nem; mert a svéd, ha csak egy falatja van a
háznál, azt nem osztja meg a feleségével, hanem odaadja neki
egészen.</p>
<p>Ki lett hirdetve a «Wiking-út».</p>
<p>Igy nevezték tengeri hadjárataikat, a miktől fél Európa
rettegett. <span class="pagenum"><a name="Page_25" id=
"Page_25">-25-</a></span></p>
<p>Hajóiknak, mikkel a tengerre szálltak, nem voltak vitorláik.
Emberkéz hajtotta azokat csupán. A tizenhárom sing hosszúságú evező
feszítése volt a férfierő próbaköve. Százhúsz ember fért egy
hajóba, s az kívül veres rézzel volt borítva. És ezekkel a nyított
dereglyékkel, miket csupán emberizom hajt, bekalandozták ők a Faröe
és Britt szigetektől elkezdve Gibraltarig s a görög Archipelagusig
a tengereket, vészben, viharban, megadóztatták a czeltákat,
angol-szászokat, spanyolokat, s haza hordták tőlük a zsákmányt
evezve. Néha a tengerről feleveztek a nagy folyamokon át a
meglepett országok fővárosaiba, s azokon vették ki idejöttük
adóját, s ha azután visszatérett az ellenség elzárta előlük a
folyamtorkolatot, nem jöttek zavarba, kihúzták hajóikat a szárazra,
zsákmányostól együtt a vállaikra vették s úgy kerültek ki velük a
tengerpartra. Ezek voltak a Wiking-utak.</p>
<p>Álle király parancsa az volt, hogy a ki csak férfi az országban
és szakállt visel, mind elmenjen a Wiking-útra, otthon ne maradjon
más, csak az asszony és a gyermek. Száz hajó telt meg a hősökkel.
Skóczia volt hadikalandjuk czélja. Mikor bucsúdaluk elhangzott a
tenger morajában: se ifjú, se vén nem maradt Göta Rikében, kinek
neve férfi.</p>
<p>Kormányzásra, igazságszolgáltatásra addig, a míg a férfiak oda
vannak, nem volt semmi szükség.</p>
<p>Megtudta azonban a szomszéd Jütland fejedelme, Herold, hogy a
göta-rikei nép egész serege a Wiking-útra kerekedett fel, s kapott
az alkalmon, hogy most a távollét alatt egy jó szomszédi látogatást
vissza adjon nekik; most nincsenek otthon, csak az asszonyok és
leányok. Herold Engelholmnál partra szállt egy egész sereggel.</p>
<p>Nagy volt a rémület egész Göta Rikében. Az asszonynép futott
mind Vixiő felé, s ezuttal a nők tartották meg a «Thinget», az
országgyülést, minők a mi rákosi országgyüléseink voltak.</p>
<p>Két leánya volt Álle királynak; Maga és Blonda. <span class=
"pagenum"><a name="Page_26" id="Page_26">-26-</a></span></p>
<p>Maga az idősebb, Blonda az ifjabb. A «Thing» tőlük várta a
jóslatot, miként a féfiak thinge atyjuktól a királytól.</p>
<p>Maga szólt elébb.</p>
<p>Elmondá az asszonyi országgyülésnek, hogy védelmükre nincsenek
honn a férfiak; a nők egyedül nem állhatnak az ellenséggel szembe;
a kézi fegyverrel sem tudnak bánni, hát még egész ütközetet
vezényleni. Itt nincs másban menekülés, mint a futásban; vegye
mindenki hátára a mije féltő, s aztán fusson minden nép a szomszéd
Svea Rikébe, ott keressen rokonainál oltalmat.</p>
<p>Azután szólalt meg Blonda.</p>
<p>Ifjabb volt nénjénél egy évvel, de annál egy fővel magasabb.
Bátor tekintete; haragra duzzadt ajkai; hős lelke arcza pirjában
ég; hosszú arany haja fedi termetét sarkig, mint egy királyi
palást.</p>
<p>«Nem futunk el előlük azért, mert nők vagyunk s azért, mert ők
férfiak. Ha apáink, testvéreink eltávoztak, itt maradtak kardjaik,
kelevézeik s a mi karunkban is van erő, a mi szivünkben is van
bátorság. Nem futunk el, nem hagyjuk prédára házainkat a
jütlandinak. Mink is tudunk a kelevézzel bánni, s a nyil a mi
kezünkből is sebet üt. Ha ők nem szégyenlettek, férfiak, seregestül
rohanni asszonyokra: szégyenüljenek meg a sebektől, miket
asszonyoktól kapnak.»</p>
<p>Ez a beszéd tetszett az asszonyi thingnek, ott rögtön
kikiáltották Blondát vezérüknek, s aztán feltüzék kontyaikba
büszkén a vadludtollakat, a férfiak büszke harczi jelvényét s
előhozták a harczi dobokat, trombitákat, fujták, verték a riadót,
míg beletanultak s csattogtatták pajzsaikat a kardokkal és esküt
tettek Odinnak férfi szokás szerint az oltárkőnél, hogy vagy
győznek, vagy elhullanak.</p>
<p>Csak egy része a nőknek, a vestra-uäradi asszonyhad futott el
Magával együtt a svea-rikei határon túl, az ott maradt asszonysereg
gúnykiáltásaitól üldözve.</p>
<p>A jütlandi betörő had a könnyű hódítás hitében haladt
<span class="pagenum"><a name="Page_27" id=
"Page_27">-27-</a></span> előre. Hadi rendet sem kellett tartani:
hiszen nem volt férfi a háznál. Falvak, városok mind üresek voltak,
csak be kellett rugni az ajtót.</p>
<p>Mikor aztán Maklundánál a sűrű borókától fedett halmokhoz értek
előcsapatjaik, itt egyszerre váratlanul előrohant a sűrűből egy
lovascsapat.</p>
<p>Blonda volt ott maga amazon társnőivel. Csak kétszáz lovas volt
mindössze; de a jütlandiaknak annyi sem volt; ők csupa gyalogságot
hoztak. Csak nők voltak azok; de a paripa rangot ád a harczban.</p>
<p>A jütlandi gyalogcsapatok azzal kezdék meg a hadjáratot, hogy az
első találkozásnál hátaikat mutatták meg az asszonyoknak s aztán
futottak előttük órahosszat, míg derékseregükig menekülhettek. Ott
megfordult az amazon sereg s büszkén lándzsájára tűzve az elesettek
fövegeit, visszalovagolt Maklunda felé.</p>
<p>Ez jó vezéri volt fogás Blondától. Az első diadal hire új
bizalmat öntött asszonyserege szivébe; míg az ellenség, a rajta
ütött szégyentől dühbe jött s dühétől elvakulva, belerohant a
kelepczébe, melyet a női hadvezér gondolt ki számára.</p>
<p>Blonda oda akarta csalogatni ellenségét a Bravellaheide mocsarai
közé, melyeknek titkait csak azok ismerik, a kik otthon vannak.</p>
<p>A jütlandi seregek kényszerítve lettek teljes hadi rendben
nyomulni előre. Váratlan volt az ellentállás; de mindenütt maguk
előtt találták azt. Asszonysereg állt velük szemközt.</p>
<p>S az asszonynép helyt állt hidegben, zivatarban, ellenség
nyilzáporában.</p>
<p>Blonda főhadserege Vexiő előtt várt az ellenségre; ennek a
Bravallamezőn keresztül kellett odáig hatolni.</p>
<p>A Bravallamező egy ingoványos róna, melyet két folyam szel
végig, a járható tér a két folyam között van. Ezt kellett az egyik
félnek megvédelmezni, a másiknak elfoglalni. <span class=
"pagenum"><a name="Page_28" id="Page_28">-28-</a></span></p>
<p>A jütlandiak apró ladikokat hoztak magukkal, miknek orra hegyes
vassarkantyuban végződött, azokkal hatoltak előre a két folyamon. A
svéd asszonyok nem állítottak velük szembe más csónakrajt; el sem
zárták a folyamokat; mert az ellenségnek nem nagy tréfa volt
csónakjait a partra kivonni, a hol zárt talál s aztán megkerülve
azt, ismét a vízre szállni; az asszonyok más ravaszságot gondoltak
ki ellenfeleik meglepésére.</p>
<p>Blonda egyik alvezérnője, Molilja, a legkarcsúbb, legügyesebb,
legkönnyebb testalkatú hajadonokat kiválogatva, a folyamon túl levő
mocsáron át került az ellenség háta mögé. Lábaikra hosszú, szántalp
alakú hókorcsolyákat kötöttek; azokkal csak úgy repültek keresztül
az ingó láp bürüje fölött, egymás kezét fogták, hogy el ne
sülyedjenek s úgy huzódtak át a mocsáron, mint egy tündérsereg,
mely a vizek és mélységek fölött suhan el.</p>
<p>A mint Molilja illanó tábora megrohanta a jütlandiak
tartalékhadát, az, csupa pánczélos, nehéz vas emberekből álló,
szemközt fordult a támadó amazon hadra s könnyű szerrel elverte azt
magáról.</p>
<p>Ámde győzelme csak veszedelmére szolgált; Molilja szűzei
becsalogatták a nehéz vitézeket a Bravallamező ingoványai közé s
mikor azok hajóikat elhagyva, a süppedező talajban a lábuk alól
érzék elfutni az áruló földet, ez a föld szövetségese volt szülötte
leányainak, azokat megbirta a hátán, Molilja repülő leányai
visszakerültek a folyamhoz s leölve a hajóknál hagyott gyenge
őrcsapatot, felgyujták a jütlandiak csónakhadát.</p>
<p>Az égő hajók füstje volt a jeladás Blondára nézve a
támadásra.</p>
<p>Ő ez alatt egy dombtetőn állva lovas amazonjai közepett várta
Molilja hadicselének kimenetelét. A füst jelenté, hogy a csel
sikerült. A jütlandi sereg egy része a folyón túl rekedt, vagy a
mocsárba tévedt, a honnan minden oldalról körülfogva, ki nem
gázolhat. Most itt az ideje az ellenség derékhadaira lerontani.
<span class="pagenum"><a name="Page_29" id=
"Page_29">-29-</a></span></p>
<p>Ő és lovas csapatja kezdte meg a rohamot. Csoda volt, a hogy a
gyöngéd asszonynép tudta forgatni a kardot és kelevézt. A jütlandi
azt hitte elébb, hogy könnyű harcza lesz férfiaknak leányokkal.
Hejh de a fegyver rosszul fog a férfi kezében, ha asszony az
ellenség. Az ütött seb az adónak fáj jobban. Az asszony pedig
megszünik ember lenni, mikor gyilkolni kezd; oroszlánná válik,
vadállattá, mely szomjazza a vért.</p>
<p>A jó jütlandi vitézek sorai megdültek a svéd amazonok
kardcsapásai alatt.</p>
<p>Ekkor szégyentől és haragtól eltelve előállt válogatott csapatja
élén maga a király fia, Kanut herczeg.</p>
<p>A királyfi kedv nélkül jött a svéd király népe ellen. Bántotta a
szégyen, hogy egy védtelen országot támadnak meg; s bántotta a
szíve. Neki volt eljegyezve Blonda menyasszonyul.</p>
<p>Most aztán itt volt az idő megmutatni, hogy megérdemli-e a
vőlegény menyasszonyát?</p>
<p>Kanut herczeg, a jütlandiak legjobb hőse szemközt ment arra a
csoportra, melynek élén Blonda harczolt.</p>
<p>Blonda kezében egy hajító kelevéz volt, hegyén szigonynyal; a
nyele lánczra kötve. Elhajítá a szigonyt s mikor sebet ütött vele,
visszarántá azt a láncznál fogva. S halál volt az a seb.</p>
<p>Kanut királyfi három gerelyt vitt kezében, miknek lándzsavégin
alul egy nehéz gömb volt, mely a repülő gerelynek olyan súlyt
adott, hogy az keresztül tört minden pajzson.</p>
<p>Egymást kereste az ütközet hevében a két öldöklő hős alak. S
mikor ama hires domb előtt összetalálkoztak, egyszerre kisütött a
nap egy felhőhasadék közül s egy fényes sugárküllő megvilágítá
Blonda alakját, ki a szélben repkedő aranyhajjal, fehér lován,
aczél paizsát előre feszítve, gázolt ellenségei hulláin
keresztül.</p>
<p>Kanut királyfi gyalog harczolt.</p>
<p>Két testőr amazonja Blondának rohant reá. <span class=
"pagenum"><a name="Page_30" id="Page_30">-30-</a></span></p>
<p>A királyfi elröpíté az első gergelyt, az keresztül tört az
amazon paizsán, átfurta pánczélját is, szivét is elhallgattatá; a
második gerely a második hölgynek aczél sisakját találta, azt is
keresztül töré, s holtan veté le lováról.</p>
<p>Most a harmadik gerelyt csóválta meg Kanut. Maga Blonda állt
vele szemközt.</p>
<p>Ekkor a királyleány hirtelen elveté magától paizsát, ledobta
pánczéljait, s a hogy a svéd férfiak szokták, mikor rájuk jön a
«Berserker-düh» s mezetlenül rohannak a csatába, úgy közelíte
ellenfelére.</p>
<p>Ez elkábult e látványra. A pánczélt keresztül törte volna
kopjája, de azt a hókebelt nem birta átütni: lehanyatlott kezében a
hajító dárda.</p>
<p>Ekkor aztán Blonda kelevéze süvöltött s a királyfi lerogyott a
szigonytól találva keble közepén.</p>
<p>A királyleány kezében tartá a kelevéz lánczát.</p>
<p>– Oh Blonda! kiálta. Te engem másként csókoltál egykor.</p>
<p>– Akkor vőlegényem voltál, felelt a hölgy.</p>
<p>– És most megölsz.</p>
<p>– Most pedig hazám ellensége vagy.</p>
<p>S azzal visszarántá a szigonyt és a királyfi megszünt élni. És
Blonda özvegygyé tette magát; de megnyerte a harczot, megszabadítá
hazáját. A legnagyobb hős, a királyfi eleste után futott az ellen,
a merre látott: sok elveszett a mocsárban, több a kard éle alatt,
melyet asszonykéz forgatott.</p>
<p>Midőn Álle király a férfihaddal visszatért hadjáratából, már a
kész halmot találta a Bravallamezőn magasra emelve ellenségei
hulláiból, be is volt már takarva zöld pázsittal szépen. A
férfiaknak csak az emlékkövek felállítása maradt a svéd győzelem
emlékeül, melyet asszony szív, asszony kéz vívott ki.</p>
<p>Álle király és a Thing (a népgyülés) a hőstett jutalmául
törvényt hoztak, mely szerint a göta-rikei asszony egyenlő
<span class="pagenum"><a name="Page_31" id=
"Page_31">-31-</a></span> öröklési jogban részesül a férfival, a
leány bátyjaival egyformán osztozik. Azután: a bravallamezei diadal
emlékeül a göta-rikei asszonyok kontyát ugyanazon harczi jelvények
ékesítik, a mik a férfiakét; s mikor a göta-rikei leány férhez
megy, dobszó és trombita kiséri nászmenetét. A gyáván megfutott
vestra Häradi asszonyok fejére pedig egy szégyenteljes adó vetteték
«Springskalt», «futásbirság» czím alatt.</p>
<p>E törvények még most is érvényben vannak.</p>
<hr class="chap" />
<p><span class="pagenum"><a name="Page_32" id=
"Page_32">-32-</a></span></p>
<h2>ZAFIREH.</h2>
<p>Ez a nő Szelim Eutimy felesége volt, Algir szultánjáé a XVI-ik
század elején. A mór népénekesek balladáiban még most is él alakja.
E népdalok örökíték meg a hajdani uralkodó faj, a mezabiták
történeti alakjait s a mór hősöket, Spanyolország száműzötteit; s
az élő hangokat maig is visszhangozzák még a Massif bérczei; azokat
nem égethette el sem a török hitrajongás, sem a szent
inquisitió.</p>
<p>Pedig azokat az énekeseket, a kik a felejthetetlen nő karcsú
termetét a Biledulgeridi pálmához, homlokát a Bra-Zaria napsütötte
szikláihoz, szemeit a metidsai tengerszemekhez és orczáit a
disebeli rózsaerdőhöz hasonlították, először a spanyolok, azután a
törökök, utoljára mind a ketten pusztították tűzzel, vassal; hanem
azért a Massif bérczei még máig is visszhangozzák dalaikat.</p>
<p>Szelim Eutimy emir idejében boldog ország volt a kis Algir. Két
milliónyi népének uralkodó nemzetét képezte a mezabita faj, a
rómaiak idejében ismeretes művelt, szorgalmas vállalkozó nép, mely
bejárta kereskedő hajóival és tevéivel a tengereket és pusztákat,
távollevő világrészek terményeit csereberélve; otthon pedig gazdag
földét beültette a más országokból összehordott haszonhajtó
növényekkel; ők találták fel, hogy az olajfát nemesíteni kell,
akkor szebb és kövérebb gyümölcsöt hoz. Szöveteik a széles világon
keresettek voltak, s méneseik képezték a törzsét annak az arab
fajnak, melyet «berber» név alatt ismernek. A szellővel
versenytfutó, karcsú, vékony lábú, fehér szőrű, piros sörényű
paripák eredeti törzse még most is az ő <span class=
"pagenum"><a name="Page_33" id="Page_33">-33-</a></span> sheikjeik
kincsét képezi. A legjobb kardokat ők kovácsolták, mikhez a Medeah
vasbányái adták a ruganyos aczélt, s aranyat kevertek az aczél
közé: volt elég Ud-Allelah bányáiban.</p>
<p>S ha valaki meg akarta tőlük tudni, hogy jól ülik-e azt a lovat,
s jól forgatják-e azt az aczélt? annak is meg tudtak felelni. Volt
egy erős váruk Tlemzenben, már akkor rézágyúkkal ellátva, s
hadihajóik az algiri sziget öblében, kereskedelmük védelmére; s
aztán voltak mindig bölcs emirjeik, sheikjeik, kik paripát, kardot,
ágyút sohasem igyekeztek náluknál erősebb ellenfélen kipróbálni,
hanem beérték azzal a dicsőséggel, ha a magukkal egyenlőket
legyőzhették. Meghódították Orant, Budsiát és Tereszt. Megvédték
határaikat a rabló kabyloktól.</p>
<p>Szelim Eutimy emirsége alatt történt, hogy Spanyolország
királya: Katholikus Ferdinánd a mórokat és zsidókat kiűzte
fegyverrel és máglyával országából. Azok átmenekültek Afrikába.</p>
<p>Az elűzött mór sohasem tudta elfelejteni a gyönyörű palotákat,
mikkel atyái beépítették Spanyolország városait, ahol a tudománynak
első terjesztői ők voltak. Az Algirban megtelepült szaraczén
menekvők a boszú, dicsvágy, a nagyság véres álmait hozták át
magukkal s eddig nem ismert szenvedélyeket költöttek fel a mezabita
nép lelkületében.</p>
<p>Kik a nyilt csatamezőn összetörtek, most darabokra zúzva
folytatták ellenségükkel a harczot, kalózhajókat szereltek fel s a
spanyol kereskedő hajókon töltötték boszújokat, s meglepték
éjszakai támadásaikkal a spanyol tengerparti városokat.</p>
<p>Egyszer aztán Katholikus Ferdinánd megsokalta a boszantást,
átkelt Áfrikába hadaival, elfoglalta Oránt és Budsiát, s az algiri
kikötőn uralgó szigeten várat építtetett, azt megrakta spanyol
őrsereggel, onnan aztán vigyáztatott a mórok vállalataira.</p>
<p>Szelim Eutimy szelid lelkületű uralkodó volt, megvásárolta
<span class="pagenum"><a name="Page_34" id=
"Page_34">-34-</a></span> a békét. Nem is drágán adták. Egy arab
mén évenkint a spanyol király számára volt a hódolati sarcz.</p>
<p>Egy arab mén: nem is olyan nagy kincs az; kivált a kinek
palotaszerű istállóiban kétszáz ilyen paripa eszi fekete
márvány-jászolból a hántott árpát.</p>
<p>De még is nagy kincs az!</p>
<p>Az arabnak a paripája nem szolga állat, jó barátja, családjának
tagja az. Ha utazik: egy marok árpa a lóé, a másik az övé, előbb
kap a mén. Az ötven évig elél, s még akkor is fiatal: nincs közte
rokkant, leütni való. A gazdájának olyan híve, mint egy jó feleség;
nem kell neki biztatás, reggeltől másik reggelig elfut pihenés,
itatás nélkül; ha csatába viszik, nyerítve rohan az ellenségre s
felágaskodik, ha gazdája összecsap ellenfelével. Őrt áll fölötte,
ha éjjel a pusztában alszik s felkölti, ha veszély közelít. A
halálra sebesültet hazaviszi a csatából duárjába. A tolvajra, a ki
egy berber lovat ellop, fejvétel vár; a tulajdonosra, ki egyet
elád, vagy elajándékoz idegen nemzetbelinek, karóba huzatás.
Ajándékba adni a Metidsa földének e kincsét, csupán az emirnek
szabad s csupán igazhivő szultánok számára.</p>
<p>De hadisarczul adni azt egy hitetlen ellenség királyának!</p>
<p>Kivánt volna magának vékával aranyat, hajóteher számra drága
szöveteket, a Tenesz előfok smaragd bányáinak minden évi termékét,
a szűzek hosszú selyem hajzatát, vagy magukat a szűzeket, nem volna
a sarcz oly nehéz, oly megalázó, mint az évenkénti egy mén a berber
ivadékból.</p>
<p>De rá kellett állni. Sziget várfalairól azt mondták az
ágyúk.</p>
<p>A Spanyolországból száműzött mórok közt volt Al-Hágen családja.
Maga a családfő, a kordovai kalifa négy fiával együtt, a csatatéren
esett el; csak a csecsszopó fia maradt meg anyjával együtt s annak
a menye Zafireh.</p>
<p>Szelim Eutimy beleszeretett a mór fejedelmi leányba s nőül vette
azt. <span class="pagenum"><a name="Page_35" id=
"Page_35">-35-</a></span></p>
<p>És azontúl Zafireh uralkodott ő fölötte és az országa
fölött.</p>
<p>Azon időben egy hirhedett hős nevét tanulták Európában
megismerni. A keresztyén templomokban imádságba volt foglalva e
név, mint a döghalál. Az anyák e névvel rémítették alvásra siró
gyermekeiket; a tengerre kelő hajóst kedvese nem a hajótöréstől
óvta amuletjával, hanem ettől a névtől.</p>
<p>A valódi nevét e rémmesebeli hősnek nem is ismerték itt; sem
születése helyét. Egyik monda szerint Lesbos szigete, másik szerint
Sicilia szülte. Apja keresztyén volt, fazekas mester, később
renegát lett, az egyik fiának «Aruch» nevet adott, mit a mórok
«Horuk»-ra változtattak; e mellé azután a véres történet egy
hangzatosabb nevet toldott: «Barbarossa». Olaszul: «rőtszakáll».
Félmellét takaró göndör veres szakálláról nevezték így el.</p>
<p>Jó testvér lehetett. Dsereddin öcscsével hiven megosztá hirét,
zsákmányát, még nevét is: azt is Barbarossa melléknév alatt
emlegeti a történelem, a mórok «Hairaddin»-nak nevezték.</p>
<p>Tengeri rablók voltak, rémei a földközi tengernek és valamennyi
partvárosnak. Egész hajórajuk volt, ellátva ágyukkal s
vakmerőségben, kegyetlenkedésben felülmulhatatlan vad harczos
néppel.</p>
<p>Mikor Horuk Barbarossa egész tengeri hatalommá növekedett, akkor
Tunis szultánja, Mohammed, szolgálatába fogadta a kalandor hőst és
hajóhadát s most már vezéri czíme is volt a kalóznak.</p>
<p>A míg Barbarossa véres babérai nőttek, Szelim Eutimy számára
szelidebb virágai nőttek az örömnek, pálmák, olajfák és rózsák: a
gazdagság, béke és szerelem. Népe boldog volt, kincstárai tele s
szép hölgye keblén mosolygó kis fia.</p>
<p>Mikor az oráni spanyol főparancsnok, Gomarez marquis, évenkint
lejött kiséretével Algirba, Szelim Eutimyval a békét megujítani, s
az évi hódolatjelvényt átvenni, sohasem <span class=
"pagenum"><a name="Page_36" id="Page_36">-36-</a></span> mulasztá
el, hogy a kis fejedelemfi arczát megcsókolja, s annak fejedelmi
anyja előtt kardja keresztjére tett kézzel esküt tegyen, miszerint
gyermekét úgy fogja védeni, mintha saját testvére volna.</p>
<p>Gomarez igazi mintaképe volt a hajdankori lovagnak, délczeg,
kevély, bátor és nyiltszivű. Ha Zafireh összehasonlítá vele Szelim
Eutimyt, a szelid, mélázó, érzékeny fejedelmet, ezt a selyembe
öltözött, édesajkú, szerelmes férjet ezzel a talpig fényes
pánczélba zárt, törhetetlen büszke alakkal: akkor az
összehasonlításnál egy harmadik alak nyerte meg az elsőbbséget,
Horuk a rőtszakáll.</p>
<p>Zafireh gyülölte ezt a Gomarezt, azért, mert olyan délczeg;
azért, mert olyan nemes; azért, mert olyan hűséges; Szelim nem volt
neki való ellenség; Zafireh keresett egy hozzá méltót, a ki más
alakban volt Gomareznek ellentéte, mert szörnyeteg, mert ördög,
mert hitszegő: Barbarossát.</p>
<p>A mint Katholikus Ferdinánd meghalt és Spanyolország az arragoni
király kezének kormányzatát még nem szokta meg, Zafireh büszke
unszolásai rávették Szelim Eutimyt, hogy mondja fel a békét
Spanyolországnak s hivja fel Algir felszabadítására a két
Barbarossát.</p>
<p>S a nép örömujongással fogadta a háborúüzenést. A spanyol
becsületes ellenség volt ugyan, de idegen; a török rossz atyafi, de
rokon faj; s hogy milyen könnyű munka egy népet feldühíteni az
idegen faj ellen, a kivel aranybékében élt együtt s nyakára veretni
vele a hatalmas rokon vasjármát, annak a bebizonyítására nem is
kellene nagyon messze mennünk.</p>
<p>Horuk Barbarossa kapott a meghiváson s nem sokára nyolczvan
vitorla jelent meg az algiri tenger magasán, melynek láttára a
szigeten tanyázó spanyolok hirtelen rémülve hagyták oda erődeiket,
hajóikra szálltak és egy ágyulövés nélkül elmenekültek. A felmentő
hajóhad minden ellenállás nélkül vitorlázott be a kikötőbe, az
árboczok <span class="pagenum"><a name="Page_37" id=
"Page_37">-37-</a></span> hegyén lengő veres lobogókkal, miken egy
félhold és egy csillag voltak aranynyal hímezve.</p>
<p>Az algiri nép zeneszóval fogadta a felmentő seregeket, s
koszorukat szórt eléjük. Nyolczszáz török martalócz volt a partra
szálló csapat, a sereg magva, azonkivül háromezer arab harczos és
kétezer önkénytes a számüzött mórok közül toborzva. Valamennyinek
az élén kétezer lovas közepett Horuk Barbarossa, fekete spanyol
ménen, mellén aranyozott pánczéllal, fején biborral borított
sisakkal, melyen lombos kócsagtollbokréta rengett; két karja vállig
meztelen, de fényes a duzzadó izomerőtől, mint az aczél; csuklóin
széles aranykösöntyük. Arcza naptól rezesített, csaknem egyszinű
szakállával, kifejezésében kemény, durva, kegyetlen.</p>
<p>Szelim Eutimy palotája küszöbéig jött Barbarossa elé s
felvezette őt kisérő lovagjaival együtt, hálateljesen tudatva vele,
hogy nála a vendég az úr.</p>
<p>Ezt az ajánlatot nagyon is megfogadta Horuk. És nem csak ő,
hanem az egész népe.</p>
<p>Az algiriak nem sokára tapasztalták, hogy mit nyertek azzal,
hogy felcserélték az idegent az atyafival? A büszke spanyolok
helyett, kik ha bejöttek Algierba vásárolni, kemény, jó reálokkal
fizettek mindent, s becsületben tarták az idegen fehércselédeit,
nem nyultak a fátyola után, megkapták az igazhitű jó barátokat, a
kiknek a szeme a mit meglátott, a keze ott nem hagyta, s ha
fizettek valamiért, nem volt benne köszönet, mert ütleg volt a
fizetés; a kik elfoglalták a gazda házát, s szolgát csináltak a
gazdájából, megitták a borát, elvitték a lovát s elszerették a
feleségét, elrabolták a leányát.</p>
<p>A nép most már zúgolódott; késő volt már. Benn volt már a házban
az ellenség: ő maga hitta be. Kihez menjenek panaszkodni? Szelim
Eutimy maga sem úr már a palotájában, s Horuk Barbarossa maga sem
jobb vendég mint katonái.</p>
<p>Barbarossa lassanként egészen hatalmába keríté Szelim
<span class="pagenum"><a name="Page_38" id=
"Page_38">-38-</a></span> Eutimy birodalmát. A vendég lett az úr
palotáiban, városaiban, hadai felett; csak egyet nem birt tőle
elfoglalni: Zafireh szivét.</p>
<p>A szultán kénytelen volt a hatalmas rabló kivánatára megtenni
azt, a mire muzulman férj semmi vendége kedvéért rá nem veszi
magát, hogy nejét megmutassa az idegen férfiunak. Zafireh kénytelen
volt engedelmeskedni.</p>
<p>Azonban, ha Zafireh nem gátolhatta is azt meg, hogy idegen férfi
szemei arczát érintsék: felfogadhatta magában, hogy az ő szemei nem
fognak annak a tekintetével találkozni. Mikor abba a terembe
lépett, hol Barbarossa sovár kivánsággal várt reá, hölgyei úgy
vezették őt elé, mint egy vakot, behunyt szemmel.</p>
<p>Ő volt az oka, hogy Algir a rabló uralma alatt nyögött: neki
kellett azért megbüntetni magát, hogy őt ide hivta.</p>
<p>– Mi kár, hogy ez a szép asszony vak; mondá Horuk
Barbarossa.</p>
<p>– Vak vagyok, hogy téged ne lássalak, s vak leszek, míg te
Algirban lész.</p>
<p>– És én fogadom, hogy visszatér látásod s felfogod szemeidet
nyitni, ha én akarom.</p>
<p>– Az én szemeim csak egy férfi arczát láthatják s az Szelim
Eutimy, az én uram.</p>
<p>– De felfogod azokat nyitni, ha én eléd varázslom Elhadzs Besir
zengő kertjét.</p>
<p>Egy napon aztán jelenték Zafirehnek, hogy Barbarossa
elkészítette számára Elhadzs Besir kertjét.</p>
<p>Elhadzs Besir kertjében fák helyett spanyol lovagok voltak
elültetve a földbe, fejjel lefelé: úgy, hogy még élniök kellett.
Nyögésük, sirásuk felhangzott a föld alul, felfelé álló lábaik még
vonaglottak, pánczél, sarkantyú csörömpölt rajtuk. Zafireh rabnői,
kik kézenfogva vezették a királynét, az elszörnyedés hangjait
hallatták körüle.</p>
<p>– Ime ez Elhadzs Besir zengő kertje! hangzék Barbarossa rettentő
szava. <span class="pagenum"><a name="Page_39" id=
"Page_39">-39-</a></span></p>
<p>– Nem látom azt; mondá Zafireh és nem nyitotta fel szemeit.</p>
<p>– Majd látni fogsz hát, ha eléd hozom Abdallah
kivilágítását.</p>
<p>Egy este azzal hivták elé Zafireht belső szobáiból, hogy
Abdallah kivilágításának látványa vár reá.</p>
<p>Abdallah kivilágítása abból állt, hogy kétszáz algiri polgárt,
kik a kalandor uralma ellen fellázadtak, Barbarossa szurkos
vászonba burkoltatott, aztán a piaczon két sorban kikötteté őket s
akkor alul meggyujtá rajtuk a burkolatot. A kétszáz élő fáklya
pokoli ordítása hangzott a királyi palota falairól s viszfénye
vérvilágban ragyogott ablakain.</p>
<p>– Ime ez Abdallah kivilágítása!</p>
<p>– Nem látom azt, felelt Zafireh és szemei hunyva maradtak.</p>
<p>– Majd ki fogod szemeidet nyitni, ha eléd hozom Sátán Ibrahim
mennyei énekkarát.</p>
<p>Egy éjszaka aztán felköltötték Zafireht s azt mondták neki, hogy
Horuk kivánatára jelenjen meg palotája erkélyén.</p>
<p>Onnan a tengerre lehetett látni.</p>
<p>Valami rettenetes karének hallatszott ki a tenger morajából.</p>
<p>Barbarossa három keresztyén zárda szüzeit raboltatá össze s
azokat egy gályára téve a kikötőbe viteté. Ott a gálya fenekét
kifuratá s a mint aztán a gálya sülyedni kezdett, a halálra menő
martyr szüzek jajszava volt az, a mi az éjszaka álmait elvevé.</p>
<p>A gálya lassan merült el, hogy a halálkín sokáig tartson. Egy
végső iszonyú sikoltás száz meg száz nőajkról hangzott utoljára s
aztán vége volt mindennek.</p>
<p>– Ez volt Sátán Ibrahim mennyei énekkara.</p>
<p>– Nem láttam azt. Szólt állhatatosan Zafireh s Barbarossa még
nem tudta meg, hogy kék szemei vannak-e a királynénak, vagy
feketék? <span class="pagenum"><a name="Page_40" id=
"Page_40">-40-</a></span></p>
<p>– No várj hát, majd hozok eléd egy látványt, a mire bizonnyal
fel fogod nyitni szemeidet: mutatok neked egy királyi temetést.</p>
<p>Egy királyi temetéshez szükséges egy halott.</p>
<p>Király pedig csak egy volt Algirban.</p>
<p>Szelim Eutimy, a szelid, engedékeny uralkodó reggeli
mosakodásait végzé a fürdőházban s nem volt gondja egyébre, mint
hogy szakálla ámbrával legyen behintve, és feje a borotválás után
illatos szappannal bedörzsölve, és izmai olajos kézzel
megkenegetve, s azután egész teste rózsavizzel leöblögetve.</p>
<p>Mikor mind ezzel készen volt, akkor Horuk Barbarossa elhozta
számára a törülközőt, s megfojtotta vele.</p>
<p>A vendég meggyilkolta gazdáját: a segélyül hitt martalócz
megölte szultánját. Ki itélhetett fölötte?</p>
<p>Mikor aztán a király a ravatalon feküdt, akkor oda hivatá
Zafireht Barbarossa. A nő még mindig vak volt előtte.</p>
<p>– Ime, a mint megigértem, hogy egy király temetését fogom neked
megmutatni, meg is tartám. Itt a ravatal előtted, körüle fejedelmi
fény és pompa. Rajta fekszik egy halott király. Ha látni akarod,
nyisd fel szemeidet érte: a holt Szelim Eutimy.</p>
<p>Erre a szóra aztán önfeledten nyitá fel szemeit Zafireh.</p>
<p>Horuk Barbarossa megtudá, hogy a nőnek kék szemei vannak, s még
jobban szerelmes lett belé.</p>
<p>A meggyilkolt szultán temetési ünnepélye egyuttal Horuk
Barbarossa szultánná emelésének ünnepélye is volt. Ugyanazon
ágyudörgések hirdeték földön és tengeren járóknak, hogy Szelim
Eutimy átadta Algirt Barbarossának s nem tartott meg magának mást
belőle, mint egy pompás sirboltot.</p>
<p>De bizonyára még valami egyebet is megtartott magának és azt
halála után sem hagyta el. Ez volt Zafireh szive.</p>
<p>Mindent elfoglalhatott Barbarossa erőhatalommal, árulással; ezt
az egyet nem. <span class="pagenum"><a name="Page_41" id=
"Page_41">-41-</a></span></p>
<p>És Zafireh tudta azt jól, hogy az országrabló még e kincs után
is vágyik.</p>
<p>Aztán összehasonlítá ezt a három embert, a ki életének jó vagy
rossz csillaga volt: Szelim Eutimyt, a kedves férjet, Gomarez
marquist a félelmes ellenséget, és Barbarossa Horukot, a gyülölt
szövetségest. Az elsőt szeretnie, a másodikat tisztelnie, a
harmadikat gyülölnie kellett.</p>
<p>Egy éjjel lopva kiviteté egyetlen kis fiát a palotából s
dajkájára bizta, hogy a leggyorsabb dromedárra ülve, szökjék el
vele Oránba s adja át fiát Gomareznek, a kit levélben fölkért, hogy
védje meg kis gyermekét, s ha az ő halálának hirét fogja venni,
álljon boszút az ő és férje gyilkosain.</p>
<p>E naptól fogva éjjel-nappal egy tőrt hordott övében elrejtve, s
ujján azt a gyűrűt, a melynek fejében gyorsan ölő méreg volt
elrejtve.</p>
<p>Horuk mindennap ostromolta a bájos özvegyet szerelmi
ajánlataival. Mindenféle alakot váltott, csakhogy viszonszerelmét
megnyerje. Szelid lett, hizelkedő, nagylelkünek mutatta magát,
kegyelmet osztott, pazar fénynyel vette körül az imádott hölgyet, s
mikor minden fáradsága kárba veszett, akkor visszatért eredeti
alakjához, kegyetlen lett és erőszakos.</p>
<p>Eddig kért, most parancsolt.</p>
<p>Ámde a legelső csókért, melyet erőszakkal rabolt el, kapott egy
tőrdöfést a hős nőtől, melyhez csak az erő volt kevés, hogy a
világhirű kalózszultán egy nő késétől érje szégyenteljes
halálát.</p>
<p>Barbarossa dühös volt a kapott seb miatt; testőrei után
ordított, kik vértől ázottan emelték őt fel a földről. Zafireh
asszonyaihoz menekült háremébe. A zsarnok utána küldé zsoldosait,
hogy hurczolják elé. Mire azok megtalálták Zafireht, a szép hölgy
már csak egy szép hulla volt.</p>
<p>Mikor látta, hogy a tőrdöfés nem ölte meg Barbarossát, a
méreghez folyamodott s saját magát gyilkolta meg. <span class=
"pagenum"><a name="Page_42" id="Page_42">-42-</a></span></p>
<p>Barbarossa kijátszott szerelme s égő sebe fájdalmában a királyné
valamennyi szolganőit megfojtatá s a tengerbe hányatta.</p>
<p>Ez az asszonyvér tölté meg poharát; ez homályosítá el
szerencséjét.</p>
<p>A spanyol helytartó, Gomarez, új haddal közelített Algir ellen,
s Horuk Barbarossa tapasztalá, hogy az a nép, melylyel ő úgy bánt,
mint a legkegyetlenebb ellenség, nem tud úgy harczolni többé, mint
eddig, s két ellenség közül azt gyülöli jobban, a ki falain belül
van. Gomarez hirül adta az algiriaknak, hogy nem hódítani jön
városukra, hanem Szelim Eutimy fiát trónjába visszahelyezni.</p>
<p>Barbarossa nyilt csatatéren veté el a koczkát. Kegyetlen
bátorsága itten kisegíté: áttörte magát a spanyol seregen s
hadaival Tlemzán várába menekült.</p>
<p>Gomarez ekkor körülfogá Tlemzán várát és ostromolni kezdé.</p>
<p>Az ostrom harminczadik napján nem volt egy ép bástyája többé
Tlemzán várának s nem volt egy falat kenyere a várvédő
seregnek.</p>
<p>Ekkor Horuk Barbarossa ismét keresztül törte magát a spanyolokon
s menekült testőrcsapatjával a beduin puszta felé.</p>
<p>Gomarez mindenütt nyomában.</p>
<p>Barbarossa lehányta magáról pánczélját, hogy lova gyorsabban
futhasson: Gomarez követte a példáját s ő is ledobta magáról a
nehéz mellvértet. Elhajítá nehéz dárdáját is és öblös paizsát, mely
féltestét betakarta s fejéről a rostélyos sisakot, csak hosszú,
kétélű toledói vasát tartá meg.</p>
<p>Horuk kisérői egyenként maradoztak el, kifáradoztak s elvesztek
az üldöző spanyolok csapásai alatt.</p>
<p>Végre utólérte Gomarez a kalózok fejedelmét. Az nem futott előle
többet; hanem szembeszállt vele.</p>
<p>Gomarez két kézre fogta sulyos kardját s olyat csapott vele
ellenfelére, mint a leütő villám. <span class="pagenum"><a name=
"Page_43" id="Page_43">-43-</a></span></p>
<p>Barbarossa kerek paizsával fogta fel a csapást, de a kardvas
keresztül hatolt a paizs lemezén s levágta a szultán karját
könyökben.</p>
<p>– Ezt vedd Elhadzs Besir zengő kertjéért!</p>
<p>Horuk megrémülten emelé fel jobbját feje fölé, annyi diadalt
aratott kardjával öklében.</p>
<p>Egy másik csapás a spanyol lovagtól s Horuk jobb karja is a
porba hullott.</p>
<p>– Ezt Sátán Ibrahim mennyei énekkaráért!</p>
<p>A hős kalózvezér, a két világrész réme, az országok rablója most
mindkét karjától megfosztottan ült ott nyergében; rémülten tekinte
a boszuállóra.</p>
<p>Most a harmadik csapás is süvöltött.</p>
<p>– Ezt pedig Zafirehért!</p>
<p>S a rőtszakállú fej leröpült a porba.</p>
<p>A temetést elvégezték a sakálok és hiénák.</p>
<hr class="chap" />
<p><span class="pagenum"><a name="Page_44" id=
"Page_44">-44-</a></span></p>
<h2>EGY DAL KELETKEZÉSÉNEK TÖRTÉNETE.</h2>
<p>Nehéz napokat éltünk.</p>
<p>Egy-egy hét története nem volt más, mint annyi rémhir
lánczolata, a mennyi egy századnak elég. S mint egy gonosz
álomlátás kisértetei, mik a lázbeteg látó lelke előtt egyre nagyobb
óriás alakban emelkednek egymás fölé, úgy multák fölül a
szerencsétlenség Hiób-postái egymást szerencsétlenségben,
borzalomban, kinfokozatban.</p>
<p>A két ország minden határán irtó harcz a magyar ellen, mely
Erdélyt, a magyar alvidéket lángba borítá már, s itt az ország
szivében egy bölcsekből és hazafiakból alakult országgyülés,
melynek tagjai tudják jól, hogy az önvédelemre kirántott kard hegye
mily villámokat fog a magasból fejükre aláidézni, de a hüvelyében
hagyott kard leránt a sárba s ott fulladunk. Ők választottak;
inkább ki a zivatarba, mint le a posvány fenekére!</p>
<p>Jól választottak-e? azt majd itélje meg az utókor.</p>
<p>September 16-ika volt, midőn a képviselőház ülésében Batthyányi
Lajos kinyilatkoztatá, hogy átveszi újból a miniszterelnökséget; de
azon esetben kijelenti, hogy Jellasichnak többé egy talpalatnyit
sem enged elfoglalni a magyar földből, s ha erre őt nem
kényszeríthetné, kényszeríteni fogja, hogy ontsa a magyarok vérét,
ostromolja Budapestet.</p>
<p>Erre Kossuth Lajos azt viszonzá, hogy ha a nemzet védelmezni
akarja Budapestet, ő is elmegy a védsánczot ásni, ő is vállára
veszi a fegyvert és a védők sorába áll, s azon a napon még a nők és
gyermekek is harczolni fognak. <span class="pagenum"><a name=
"Page_45" id="Page_45">-45-</a></span></p>
<p>Két nap mulva készen álltak a védsánczok Buda alatt a Gellért
tövében. A főváros utczáin öreg urak, gavallérok, csákánynyal,
ásóval vállaikon, uri hölgyek, kisasszonyok földhordó kosárral
kezeikben siettek a sánczvetéshez, mint a hogy járnak-kelnek most
sétabottal, napernyővel a dunaparti corsora, valami hires zongorász
déli hangversenyére.</p>
<p>Óh az is nagy zongoraverseny volt, a mire akkor siettünk. Egyes
accordjait már hallottuk is, távoli ágyudördülésben.</p>
<p>És ott hányták a sánczot Buda alatt urak és mesterlegények,
tanult ifjak s ősz principálisaik, finom hölgyek és szolgálók,
papok és zsidók, miniszterek és radikálok, jobb- és baloldali
követek, egymásnak adván kézről-kézre a földdel tölt kosarat. Ilyen
szép «lánczot» is régen láthatott a világ!</p>
<p>Azonban a hirek rémei még egyre nőttek; a Jellasich ellen
küldött hadsereg vezére, egy nagy magyar historiai név viselője
kijelenté, hogy ő nem vezeti a császári zászlók ellen a háromszinű
zászlókat. Vajjon a közkatonák hívebbek lesznek-e a haza
trikolorjához?</p>
<p>E kérdés volt a legrémesebb kisértete minden éjszakának. E rém
nem engedé nyugodni Kossuthot. Szeptember 24-én megbizást kért az
ideiglenes kormánytól, hogy egy nagy eszméjét létesítse: fegyverbe
állítani az egész magyar nemzet minden férfiát! Óriási gondolat
volt: néhány napra megállítani a közélet minden munkáját az
országban, elhagyni minden házat, bezárni minden boltot, s a nemzet
összes tömegével agyonnyomni az ellenfélt. Hogy minő sikere volt ez
eszmének, azt a dunántúli események igazolták, a hol a népfölkelés
egy egész tizezer főnyi fegyveres ágyustábort hadifogolylyá tett.
Én azonban a Dunán innen s a Tiszán túl történteket akarom
vázolni.</p>
<p>Kossuth september 24-diki nyilatkozatában felhivá azokat, kik őt
küldetésében követni akarják, a csatlakozásra. Úgy hiszem: tizen
voltunk, kik őt e felhivásra követtük: <span class=
"pagenum"><a name="Page_46" id="Page_46">-46-</a></span> mindannyi
nevére nem emlékezem; azok közt volt Rákóczy János, Egressy Gábor,
Vörös Antal, Csernátony, Lopresti Árpád, a saját toborzású
huszárezred egyenruhájában. Puska és kard volt fegyverzetünk.</p>
<p>Délután indultunk meg a vasuton; a czeglédi állomáson véletlenül
találkoztunk a Földváryféle önkéntes csapat utóhadával, melynek
szolgálati ideje lejárván, hazafelétérőben volt. Az aldunai
harcztérről jöttek, harcztépettek voltak, de harczedzettek.
Kossuthnak egy perczbe került megfordítani a hazatérő csapat
irányát, ily időben pihenni ki menne? A derék hadfiak elfeledék
fáradalmaikat s a még fárasztóbb keserüséget; vállukra vették a
lábhoz tett fegyvert s követték a szónokot, kit Czeglédre már
háromszáz csatapróbált bajnok kisért.</p>
<p>A hir villáma járt mindenütt előtte.</p>
<p>Czegléd vásárterén már egy felzugó tenger várt reá, férfi fők
tengere, melyet hullámmá paskoltak fel szavai, mint a hogy játszik
a zivatar a tengerrel.</p>
<p>Kerek fekete kalapot viselt, hátralengő fekete tollal, viselete
egyszerű volt, mint mindig.</p>
<p>Hanem mikor szólt, óh akkor bíbor és arany volt rajta minden.
Úgy árasztani maga körül a fényt soha szónok nem tudta, mint ő. És
soha őt magát úgy szónokolni nem halottam, mint e napok alatt. Soha
sem ugyanazon beszédet, a mit itt vagy amott mondott, mindig mást,
mindig olyant, mit a belső hév sugallt ajkaira. A nép sirt, mint a
hogy sirnak az oroszlánok.</p>
<p>De hisz azok nem is voltak minden csendes kor szülöttének
meghallani való szavak:</p>
<p>– Eljöttem, hogy megkérdezzem a magyar nemzettől, hogy igaz-e
hát, hogy meg akar halni gyalázatosan, vagy élni akar
dicsőségesen?</p>
<p>És az átok, a mit végül mondott azon népre, mely hazáját el
hagyná veszni, lehet-e annak szavait valaha elfeledni</p>
<p>«Az Isten el fogja e népet átkozni, hogy a levegő méreggé
<span class="pagenum"><a name="Page_47" id=
"Page_47">-47-</a></span> váljék, mikor beszíjja; hogy kezei alatt
a termőföld ne teremjen mást, mint hitvány kórót; hogy a forrásvíz
büzhödjék meg, midőn ajkaihoz viszi; hogy bujdossék hontalanul a
föld hátán, hiába kérve az alamizsna-kenyeret, és alamizsna helyett
arczul csapandja őt az idegen faj; és lészen saját hazájában
vándor-koldus, kit mint gazdátlan ebet, bátran verhet agyon
mindenki, s mint bélpoklost, mindenki kikerül. Hiába imádkozandik
Istenhez, meg nem bocsátja bűneit sem ezen a világon, sem a más
világon; a leány, kihez szemeit felemeli, seprüvel hajtandja el a
küszöbről, neje utálattal köpend gyáva szemei közé, gyermekének
első szava az lesz, hogy apját megátkozza és holtteste heverend
temetetlenül!»</p>
<p>Lehetett-e e kérdésre, lehetett-e ez átokra más kiáltásnak
felhangzani, mint annak, hogy:</p>
<p>«Mindnyájan el fogunk menni!»</p>
<p>Egy óra mulva Czegléd minden férfi lakója talpra lett állítva, a
vezérek kinevezve, a tömeg csapatokra osztva; s még aznap estve
ment Kossuth tovább s Nagykőrösön megújult ugyanazon jelenet lámpák
világa, csillagok fénye mellett.</p>
<p>Másnap ugyanazon jelenetek Kőrösön és Kecskeméten a hullámzó
férfifőtengerrel, melylyel a vihar játszik. Kecskeméten épen vásár
volt, a vásáros népből tábor lett, s a mi vasat itt megvettek, az
nem ment füvet kaszálni.</p>
<p>Onnan még aznap délután szekéren tovább Csongrádra.</p>
<p>Csongrádhoz közeledve nagyon rosz utak fogadtak bennünket. Ha
repülni lehetett volna! Utóbb is Kossuth azt indítványozta, hogy
szálljunk le szekereinkről, azokat bocsássuk előre üresen s magunk
vágjunk neki erdőn, mezőn keresztül torony irányában.</p>
<p>Az út sáros volt a sok esőzéstől, de a tarló annál zöldebb; még
a sivó homok is taraczkot eresztett, gyönyörü útunk volt őszvirágos
rétek, sárguló jegenyeerdők között, az ég tiszta, a láthatáron egy
felhő sem látszott.</p>
<p>Hogyan emlékszem én az akkori égre is! Nagyon jó <span class=
"pagenum"><a name="Page_48" id="Page_48">-48-</a></span> okom van
arra emlékezni. Ott az útban ránk alkonyodott, az éj is utolért,
kiderült fölöttünk a tiszta ég csillagmyriádjaival.</p>
<p>Ki ne keresné ily bujdosás éjszakáján az égen azt a csillagot,
mely bennünket vezet?</p>
<p>Kossuth elkezdett a csillagokról beszélni, minden csillaggal oly
ismerős volt, mintha köztük laknék; megmagyarázta a
csillagképleteket, bámulatos tájékozó tehetséggel jelölé ki, hogy
ez meg ez a képlet a láthatár mely részén fog egy óra mulva
föltünni! Mi körüle álltunk és hallgattuk, magunkban kérdezve, «hát
csillagász vagy-e te, ki lépteid dobbanásával lavinákat indítasz
meg a földön?»</p>
<p>Egyszerre távoli dübörgés szólított vissza bennünket a csillagok
közül. Egy erdő mögül egy csapat lovas bukkant ki hirtelen.</p>
<p>– Ha czirkáló vasasok lennének! Jegyzé meg egyike Kossuth
kisérőinek.</p>
<p>– Közéjük lőnénk, felelt rá Kossuth és helyben maradt.</p>
<p>Az erdőből azonban egyre több lovas vágtatott elő és egyenesen
felénk; egy teljes zászlóalj volt az.</p>
<p>Öt percz mulva előttünk álltak. Csongrádmegyei népfölkelés
lovasai voltak azok, kiket aggódó hazafiak Kossuth keresésére előre
küldtek. Persze, hogy üres szekereink rég Csongrádra értek már az
alatt, míg mi a csillagokról beszéltünk a csongrádi fenyéren.</p>
<p>Kossuth azt viszonzá az üdvözlésre, hogy «kétezer ilyen lovassal
a poklokon is keresztül mennék!»</p>
<p>Másnap Szentesen, harmadnap Hódmezővásárhelyen volt, onnan
éjszaka küldött el engem Pestre a honvédelmi bizottmányhoz azzal az
izenettel, hogy ez órában százezer harczos van indulóban a Duna
felé.</p>
<p>A mik ezután jöttek, azok már a nagyszabású történelem
tulajdonai.</p>
<p>Október 3-án sajátszerű jeleneteket láttak Budapest
főutczái.</p>
<p>Rendezett sorokban vonultak végig azon önkéntes csapatok,
<span class="pagenum"><a name="Page_49" id=
"Page_49">-49-</a></span> mik a magyar szabadságharcz segélyére
vérüket fölajánlották. Elébb a bécsi légio, fekete ruhás lelkesült
ifjak, ezüst halálfővel kalapjaik mellett. Azután egy csapat tiroli
vadász, saját nemzeti viseletében; azután egy század franczia, kik
Magyarország földén laktak. A Marseilaiset énekelték végig az
utczán.</p>
<p>És azután, mint egy félelmetes óriás kigyó, melynek háta
pikkelyek helyett kaszákkal és szuronyokkal fénylik, jött egy
csapatban a háromezer czeglédi önkéntes néphad, s a háromezer ember
riadó hangjával énekelte végig azt a bizonyos dalt, mely így
végződik:</p>
<p>«Mindnyájan el fogunk menni!</p>
<p>Éljen a haza!»</p>
<p>Nem tudom: érez-e még valaki valamit, midőn e dalt legelőször
hallja?</p>
<p>Én sirtam!</p>
<hr class="chap" />
<p><span class="pagenum"><a name="Page_50" id=
"Page_50">-50-</a></span></p>
<h2>SOBRI JÓSKA ELFOGATÁSA.</h2>
<p class="center">Egy az üldözésben részt vett katonatiszt
elbeszélése nyomán.</p>
<p>Nagy híre volt már a vakmerő rabló kalandornak, ki a dunántúli
megyék birtokosságát és utazóit kénye-kedve szerint adóztatá meg.
Három vármegye összesített fegyveres ereje nem volt képes őt és
czinkostársait kifogni a Bakonyból; elvégre is kénytelenek voltak a
megyék a katonai parancsnoksághoz folyamodni, s rendes katonaságot
állítani a rablók ellen.</p>
<p>Egy egész ezred gyalogság és egy zászlóalj dzsidás adatott a
polgári hatóság rendelkezésére; ezekhez csatlakozott még a három
szomszéd vármegye, Tolna, Somogy, Veszprém összes rendelkezés alatt
levő pandursága, s fölöslegül valamennyi közbeeső falu vasvillás
népsége.</p>
<p>A katonák fejenkint hatvan kemény töltényt kaptak. Rendes
csataterv lett kidolgozva, hogyan induljanak meg a körülkerítő
csapatok, hogyan hajtsák bele a lappangó rablóbandát a lesben
maradt lövészek kelepczéjébe. A terv minden megyei tisztviselővel,
minden csapatparancsnokkal közöltetett és aztán pontosan végre is
hajtatott.</p>
<p>A remek terv sikere egy roppant nagy kudarcz lett. Egy heti
hajszolás után, mi közben hol egyik, hol másik rejtekükből ugratták
ki a rablókat, azoknak sikerült kimenekülni az üldözők által
körülfogott térből. Nagyon jó kémeik voltak, kik őket gyorsan
értesíték a katonaság közeledtéről; aztán meg ők ismerték jobban
ezt a rengeteget, mely nekik veszedelmes otthonuk volt; berkek,
vízmosások <span class="pagenum"><a name="Page_51" id=
"Page_51">-51-</a></span> rejteket és egérutat szolgáltattak nekik;
hegyi patakok medre eltakarta menekülésük nyomát, mikor már azt
hitték, hogy most már fogják őket, akkor egyszerre nem voltak
sehol.</p>
<p>Pedig nem bujdostak álruhában, nem rejtették magukat
ismerhetlenné tevő gunyába; teljes zsiványi ornátusban jártak,
széles szegélyü somogyi szűrben, az is ki volt varrva czifrára, s
gatyájuk aranyrojtos volt. Két-két duplapuska volt mindeniknél és
öveikben pisztolyok, szürük ujja tele töltényekkel.</p>
<p>Az üldöző csapatok aztán, mikor összejöttek, egymás szeme közé
néztek, nagyot káromkodtak, hogy ennyi fáradság után megfogták a
nagy semmit.</p>
<p>A rablók elmenekültek közülök; ezen már túlestek. A három
vármegye megnyugodott benne, hogy kiszorította őket a negyedik
vármegyébe, mármost bajlódjék az velük; a katonai parancsnokság
pedig beszedeté csapatjaitól a kiosztott töltényeket, nehogy
elpocsékolják, vagy valami kárt tegyenek velük, s azokat szépen
vissza is tették s bezárták Kaposvárott a Zeughausba. A kifáradt
katonaság pedig visszarendeltetett rendes állomáshelyére.</p>
<p>Lápafő egy népes falu Tolnamegye legdélibb határán, itt
állapodott meg az üldöző dzsidások egy százada.</p>
<p>A vendéglőben épen estebédhez készült a század tisztikara,
névszerint Kesselstadt gróf százados, Schirnding báró főhadnagy,
Werndt báró és Miltitz báró alhadnagyok, a midőn a falu kovácsa
beront a terembe s elkiáltja magát: «uraim, itt vannak a
rablók!»</p>
<p>Hol? – «A közeli erdőben».</p>
<p>Ez a falu kovácsa magyar volt, legénykorában a dragonyosoknál
szolgált s őrmesterségig felvitte. Vitéz, elhatározott embernek
ismerték.</p>
<p>A tisztek e szóra rögtön felugráltak s felkötötték a kardjaikat.
A századparancsnok riadót fuvatott.</p>
<p>A riadó-szóra minden lovas katonának rögtön ugrani kell a
lovára; némelyik a nagy sietségben csak a szőrére <span class=
"pagenum"><a name="Page_52" id="Page_52">-52-</a></span> kap fel a
lóra s a nyerget a saját hátán hozza, vagy lóháton öltözik fel.
Első dolog, hogy ő a lován, a fegyvere a kezében s együtt az utczán
legyenek.</p>
<p>Ötven emberből állt a század, mely a trombita riadó szavára
perczek mulva az utczán termett.</p>
<p>Azonban nem volt töltényük. Azt már becsukták szépen a kaposvári
fegyvertár vasládáiba. Csak üres pisztolyaik voltak, aztán meg a
szúró, vágó fegyvereik. A tiszteknek sem volt töltött fegyverük.
Egyetlen egy töltött pisztoly volt a falu kovácsának birtokában,
azt is felültették egy vezeték lóra, hogy mutassa a csapatnak az
útat s vezesse azt a rablók tanyája felé.</p>
<p>A legegyenesebb út volt az erdők felé a szőlőkön keresztül. Azt
ugyan útnak nevezni sem a nyelvtan, sem a mezei rendőrség nem
engedi, de hát kérdezték is ők azt! Vágtattak keresztül a szőlőkön.
Átkozott nyargalás volt! Tizenhárom lovas felbukott a bakhátakon,
vagy lemaradt a lováról a sövénybozótban; mire a szőlő tulsó
oldalát elérte a lovas csapat, már csak harminczhét embere volt
együtt.</p>
<p>Szép őszi alkonyat volt. Az esti köd már kezdett leszállni a
völgyekbe, a lemenő nap keresztül sütött a magas szálfák sudarai
között, szemközt az előrobogó lovasoknak.</p>
<p>Az erdő mélyéből felhatoló füst, mely a lombokon átszürődött,
elárulá a rablók tanyáját. Ott sütkéreznek most.</p>
<p>Rajta.</p>
<p>Azonban a rablóknak ezúttal nem kellett semmi kém, hogy
veszedelmükről tudosítsa őket; rejtekükben ők is meghallák a
faluból felhangzó trombitaszót.</p>
<p>Volt közöttük egy szökött katona. Vargának hitták, granátos volt
sok ideig Bécs városában, onnan szökött meg. Ez mondá társainak,
hogy az a trombitaszó a faluban annyit jelent, hogy «fegyverre
legények!»</p>
<p>Mire a lovasok az erdő mélyébe hatoltak, már csak az elhamvadt
őrtüzet találták ott, az eldobált fanyársakkal, <span class=
"pagenum"><a name="Page_53" id="Page_53">-53-</a></span> miken a
rablók szalonnájukat sütötték. Azok is vacsorálni akartak.</p>
<p>Ismét megmenekültek hát!</p>
<p>A százados azonban feltette magában, hogy ha már azok nem
hagyták őket, ő sem engedi azokat megvacsorálni: utánuk!</p>
<p>A lovasság neki indult az erdőnek, a rablókat vadászni.</p>
<p>Az esthomályt növelte az erdők borongása, csak lépésben lehetett
már haladni. A szálfák alja tele volt som és galagonya bozóttal,
miken piroslottak már az őszi termés fanyar bogyói.</p>
<p>A lovasok vaktában csörtettek előre.</p>
<p>Egyszerre meghorkantak a legelől ügető paripák. Azok leghamarább
megérezték a veszélyt. A rablók közel voltak.</p>
<p>Csak hárman voltak együtt. Pap Andor, a gavallér-betyár, Varga
Péter a szökött granátos, és Sobri Jóska, a vezér.</p>
<p>Ezek is megunták már az untalan futást, üldöztetést, talán az is
tudva volt előttük, hogy üldözőik egész tábora letett már a
hadjáratról, töltényeiket is aludni küldték, s a ki most
nyomdokában jön, az csak egy merész lovagcsapat, lőfegyverek
nélkül.</p>
<p>Szemközt fordultak rájuk.</p>
<p>Mind a hárman külön, kiki magára állást foglalt s úgy várta be
ellenfeleit. Jó lövők voltak mind.</p>
<p>Varga Péter volt az első, a kire rábukkantak a dzsidások.</p>
<p>A hajdani gránátos egy tölgyfa mögé volt elbujva. Mikor
ellenfelei közelébe jöttek, katonai szabály szerint egyet előre
lépett: puskáját arczához kapta, czélozott, lőtt, s arra egy
dzsidás lefordult lováról. Második lövésére egy ló bukott el
lovasával együtt. Harmadik, negyedik lövése is talált. S akkor még
olyan vakmerő volt, ismét visszalépett a tölgyfa mögé s újra
tölteni kezdett.</p>
<p>De már erre nem engedtek neki időt. Miltitz hadnagy oda rohant
hozzá s kardjával egy irtóztató csapást mért a fejére, mely a rabló
fejét egész álláig sebzette végig, de <span class=
"pagenum"><a name="Page_54" id="Page_54">-54-</a></span> nem
hasította keresztül. Kemény koponya volt az. Ez arra a kezében
tartott puskát megfordítva, olyat ütött a hadnagy lovának fejére,
hogy az félre ugrott s lovasát majd lehányta nyergéből.</p>
<p>Ámde ugyanekkor egy hátulról rohanó dzsidás a bozóton keresztül
törve, legázolta a volt granátost, s míg pikájával egyet döfött a
hátába, azalatt lovának patkói a fejére tapostak.</p>
<p>Azt hitték, hogy meghalt.</p>
<p>Ez pedig a következő pillanatban újra felocsudva, szüre ujjából
egy pisztolyt vont elő s azzal hirtelen fellőve a legázoló lovasra,
azt megsebesíté.</p>
<p>S ekkor elkezdett futni. Utólérték, leverték dzsidanyéllel és
erős küzdelem után megkötözték.</p>
<p>Ez alatt egy másik lovascsapat Pap Andort vette üldözőbe.</p>
<p>Ez a ravasz rabló nem várta ellenfeleit helyébe, hanem
csalogatta őket maga után. Nem is harczolt velük, csak lovaikat
lövöldözte, jól tudva, a hogy mely ellenfele gyalog marad, az nem
üldözi őt többé. Futásközben újra töltötte fegyvereit, s háta mögé
lövöldözött. Elvégre egy mély vízmosás partjára ért, ott nem sokat
gondolkozott, leszökött a meredeken s felkapaszkodott a tulsó
parton, s onnan kiáltott vissza a túlparton maradt századosnak,
kalapjával köszöntve felé:</p>
<p>«Köszönöm a mulatságot, kapitány uram! Holnap megint szívesen
látom.»</p>
<p>Kesselstadt gróf angol paripája három golyót hozott el magával
emlékül az üldözésből, miket hónapok mulva szedtek ki a bőre alól
innen-onnan.</p>
<p>Pap Andor eltünt az esthomályban a sürü bozót között.</p>
<p>Egyedül maradt Sobri Jóska.</p>
<p>Őt egy nagy terebély bükkfa oldalához támaszkodva találták.</p>
<p>Fegyvereit kilövöldözte míg idáig menekült, csak egy pisztolya
volt még önvédelmére. <span class="pagenum"><a name="Page_55" id=
"Page_55">-55-</a></span></p>
<p>Három oldalról rohantak reá. Szemközt Schirnding főhadnagy,
jobbról a kovács, balról egy dzsidás közvitéz. Ő a három közül a
főhadnagyot vette czélba.</p>
<p>Tudva volt, hogy Sobri oly biztos lövő, a ki a fecskét lelövi
röptében golyóval.</p>
<p>A kovács meg akarta a végzetes lövést előzni s rásütötte Sobrira
a pisztolyát. Nem talált. Ez volt az egyetlen lövése a támadó
csapatnak.</p>
<p>A rabló szemét sem hunyorította meg, midőn a golyó kalapjáról
lehordta a hetykén odatüzött darutollat. Folyvást czélzott a
főhadnagyra.</p>
<p>Ekkor egy döfés érte. A lovas közvitéz dzsidáját oldalába
furta.</p>
<p>A rabló megtántorodott, ránézett megsebesítőjére. Egy perczig
tétovázni látszott, melyiket lője le a kettő közül? Akkor hirtelen
saját álla alá szegezte a pisztolyt s következő perczben
keresztüllőtt agygyal feküdt üldözői lábainál.</p>
<p>Ez volt a vége a szomoru nevezetességre jutott
rablóvezérnek.</p>
<p>Fejét a győztes tiszt elvitte magával s koponyáját a drezdai
ritkaságok muzeumának ajándékozta, most ott van; nem szándékunk azt
visszakövetelni.</p>
<hr class="chap" />
<p><span class="pagenum"><a name="Page_56" id=
"Page_56">-56-</a></span></p>
<h2>A LEGELSŐ GŐZHAJÓ MAGYARORSZÁGON.</h2>
<p class="center">Elbeszélés.</p>
<p>Herczeg X. úr volt a legelső úr Ausztriában, gróf Y. a legelső
lovas Magyarországon, s «Argo» volt a legelső gőzhajó mind a két
monarchiában.</p>
<p>Három ilyen legelső nagyságnak a története csakugyan érdekes
lehet, ha összekeveredik.</p>
<p>Minthogy azt most már minden ember tudja, hogy gróf Y. herczeg
X-nek a veje, annálfogva nem kezdem a történetet olyan messze, a
hol a szerelmi cselszövény kezdődik. Ez már régen volt. Kezdjük
mindjárt a gőzhajónál.</p>
<p>Vannak, a kik azt állítják, hogy ez a gőzhajó az Y. gróf és X.
herczegnő közötti házasság eredménye lett volna (ne tessék szó
szerint venni a dolgot; akkora herczegasszonyok még Ausztriában
sincsenek; úgy értik, hogy nászajándokul alakította a herczeg a
Dunagőzhajó-társulat szabadalmát s abból ötszáz részvényt adott
gömböstüpénzül a leányának). De ez nem igaz. Megfordítva áll a
tény: a gőzhajó szerezte az Y. gróf és X. herczegnő közötti
házasságot, a mi ismét csodálatos foglalkozás egy gőzhajótól.</p>
<p>A herczegnek volt egy leánya, a «szép Charlotte»-nak hitta a
bécsi közvélemény, aztán meg egy huga, a kit úgy hittak, hogy a
«disznófejü herczegasszony».</p>
<p>Ez bizony nem udvarias kifejezés, hanem a nép szava Isten szava,
s már ezen mi a legjobb akarat mellett sem változtathatunk.
<span class="pagenum"><a name="Page_57" id=
"Page_57">-57-</a></span></p>
<p>A deli lovag gróf Y. tetszett a herczeg leányának is, meg a
hugának is. Hála keresztyén egyházi törvényeinknek, azonban csak az
egyiket vehette el.</p>
<p>Gróf Y. a szép Charlotteot vélte ennek az egyiknek, herczeg X.
pedig a nővérét szánta inkább neki, s csodálkozott rajta nagyon,
hogy ez a grófnak nem mindegy.</p>
<p>Ebből aztán egy kis harag lett, gróf Y. félig kosarat kapott,
másik félig meg ő mondott fel a barátsággal s aztán másfelé
lovagolt.</p>
<p>Csak azon az ünnepélyen találkoztak ismét össze, a midőn a
legelső dunai gőzhajó legelső próbaútját tette Pestről Váczra,
összekötve a hajó födelén tartott díszlakomával és
kereszteléssel.</p>
<p>A díszlakomából és a vele járó fölöttébb érdekes szertartásokból
mi nem kapunk semmit, mert mi az alatt mozsárdurrogás és
pezsgődugasz-durrogás nélkül lovaglunk a pesti parton gróf Y.
nyomában, ki herczeg X.-el «egy font» újdonatúj ötforintos
bankjegyben fogadott, hogy ő lóháton hamarább megteszi ezt az útat
Váczig, mint a herczeg gőzhajón.</p>
<p>A herczeg praktikus ember volt; nem egyszer utazott már gőzhajón
Londonba a Themzén, tudta, hogy hány percz alatt fut meg egy ilyen
lapátkerekü szörnyeteg egy angol mértföldet, azt is ki tudta
számítani, hogy a leggyorsabb futó angol paripának ugyanannyi tér
lenyargalására mennyi idő szükséges, s a kettőt összevetve
bizonyosra fogadott.</p>
<p>Az elindulás gőzösön és lóháton egyszerre történt, az Argo,
repülő zászlókkal kötélzetén, pipázott végig büszkén a széles
folyón a bámuló közönség vivátkiáltásai mellett, míg gróf Y. a
dunai töltésen vágtatott a Wurm-udvartól fölfelé annak a rengeteg
homokbuczkának és pocsétának, mely a mostani feldunasor palotái, az
akademia fellegvára s a füstokádó gyárak helyén terült. Keresztül
nyargalt tizenhárom káposztáskerten, a hol mind meghajigálták
<span class="pagenum"><a name="Page_58" id=
"Page_58">-58-</a></span> karalábéval a dühös kertésznők,
átugratott három palánkon meg egy bezárt kapun, agyonlőtt egy utána
szabadult komondort; belébukfenczezett egy kavicsbányába, ott
elvesztette a félsarkantyuját; belelocscsant a Rákos patakjába,
hogy fülig sáros lett tőle; egy szegény parasztot örökre
nyavalyássá tett ijedtségében, a mint átugratott a szekerén s a
kalapját kivágta a fejéből, Dunakeszin épen vásár volt, mikor
végigvágtatott a piaczon, ludfalkán, disznónyájon át, zöldséges
kofákon, fazekasok földszinti kirakatain keresztül, áldva, szidva,
üldözve, megdobálva, megugatva.</p>
<p>Egy pandur utána is lőtt, szerencsére nem volt a puskájában
golyó. És mindezek után épen hat első és tizenhat másodperczczel
előbb érkezett meg a váczi kikötő dobogójára, mint Argo, a
gőzös.</p>
<p>A herczeg persze dühös volt a kapitányra, hanem az felvilágosítá
aztán a tévedéséről. A Themzén járó gőzösök éles feneküek, az Argo
feneke lapos, azok felső légnyomással dolgoznak, emez alsóval, és
aztán a Themzének dagálya van, mint a tengernek, akkor könnyen
halad rajta a hajó, de az Argonak Pestről Váczra víz ellenében kell
haladnia, a mi nagy különbség.</p>
<p>Mind ennek pedig az a vége, hogy a herczegre nézve az egy font
bankjegyet úgy hijják francziául, hogy «perdu».</p>
<p>Gróf Y. aztán ezt az ajánlatot tette a herczegnek:</p>
<p>– Újítsuk meg a fogadást. Már most én arra fogadok, hogy én
ugyanazon a lovamon ülve, a melyen idejöttem, a víz mentében haladó
gőzöst is megelőzöm s hamarább ott leszek a pesti kikötő hídján,
mint a gőzös kiköt.</p>
<p>Már ennek a fogadásnak lehetett állni elébe. Ez már vesztett
fogadás.</p>
<p>– Tíz font bankót egy ellenében, hogy nem lesz ön ott
hamarább!</p>
<p>– Ne fogadjunk többé papirosba. <span class="pagenum"><a name=
"Page_59" id="Page_59">-59-</a></span></p>
<p>– No hát aranyba.</p>
<p>– Még annál is drágább kincsbe. Ha megnyerem a fogadást, akkor
ön azt adja nekem nőül, a kit én öntől kérni fogok.</p>
<p>– Jó. És ha elveszíti ön a fogadást, akkor ön azt veszi nőül, a
kit én adni fogok.</p>
<p>– Áll!</p>
<p>Kezet adtak egymásnak, az alku kötve.</p>
<p>Következett a parton emelt sátorban még egy bankett, még egy
tuczat toaszt, aztán megint durrogtak a mozsarak, a gőzösön
csengettek, a vendég urak és hölgyek visszamentek a váczi partról a
gőzösre.</p>
<p>Gróf Y. pedig felült ismét a lovára s aztán ő is szintén
belovagolt a gőzösre.</p>
<p>– Hát ez mi lesz? kérdé bámulva a herczeg.</p>
<p>A lovag hideg vérrel felelt:</p>
<p>– Hát hiszen, nem fogadtam én arra, hogy lóval nyargalva leszek
hamarább Pesten, mint a gőzös; hanem csak lovon ülve.</p>
<p>Természetesen, hogy az egész közönség az ő részén volt. Igen
jónak találták ezt a tréfát. S a grófnak egészen igaza volt.</p>
<p>Hanem a herczeg nem veszté el a flegmáját; mikor már mindenki
jól kinevette magát rajta, akkor azt mondá a grófnak.</p>
<p>– Mikor két versenyző egyszerre ér a czélhoz, azt «holt
verseny»-nek nevezik, s nincs «megnyert díj». De én azt hiszem,
hogy akármit csinál ön, az Argo mégis «fél lófejjel» okvetlenül
hamarább ér a czélhoz, mint ön.</p>
<p>Ekkor aztán megint az ő részén voltak a nevetők.</p>
<p>Gróf Y. nem szólt rá semmit. Ismerősei kezdtek mellőle
elszéledezni, mint a kik sajnálják, hogy ilyen vesztett fogadásba
lovagolt bele. Egyszer csak egészen magára maradt a második helyen,
a nyeregben ülve. Kezdett szomorú alak lenni. <span class=
"pagenum"><a name="Page_60" id="Page_60">-60-</a></span></p>
<p>Mikor az Argo a Margitszigetet elhagyta, a herczeg odasétált
hozzá, s megveregetve paripája karcsú nyakát, azt sugá neki:</p>
<p>– Öné már a disznófejű herczegasszony.</p>
<p>– Nem az, kedves ipam uram! kiálta gróf Y. s azzal sarkantyúba
kapva a lovát, a hajó korlátján keresztül beleugratott a
Dunába.</p>
<p>Az egész vendégsereg elszörnyedése riadt fel egyszerre. «Meg
kell állítani a hajót!» sikoltozának a hölgyek.</p>
<p>– Csak hadd haladjon. Mondá a herczeg.</p>
<p>Nem kell a lovagot félteni. Ott uszik ő már a lovával a Duna
közepén, még csak a kalapját sem vesztette el. S ez gyönyörű ugrás
volt; a hajóról a vízbe.</p>
<p>Hanem hát a bravour mellett is nincsen rajta segítve. A míg ő a
partra kivergődik, a míg tovább nyargal, az alatt a gőzös rég a
kikötő hidjához ért már, s a pályadíj most már annál bizonyosabban
el van vesztve.</p>
<p>Mikor az érdekelt nézősereg azt látta, hogy a lovag valahol a
malmokon innen kikaptat a szárazra, már akkor az Argo régen a
deszkakereskedők tutajain innen járt, a kikötő hidjához közel s még
a lovagnak másfél ezer lépés volt odáig.</p>
<p>Hanem ekkor még egy külömbséget kellett X. herczegnek megismerni
a themzei és a dunai gőzhajózás között. A themzei gőzös, akárhonnan
jön, egyenesen odaáll a kikötő hidja mellé; de a dunai gőzös, mikor
a vízmentében alá lapátol, nem áll ugyanabban a tempóban a hidja
mellé, mert akkor repülő hid lesz abból, hanem elébb lekanyarodik a
rácz templom elé, onnan felkerekedik a redout felé s tipeg-topog
fel nagy bölcsen és okosan víz ellenében a kikötő hidjáig,
agybafőbe dobálva kötélre kötött kölönczökkel az ácsorgó
publikumot, míg valaki elfogja.</p>
<p>Szitkozódhatott aztán a herczeg mindenféle nyelven, a kapitány
egyiket sem akarta érteni; s az összegyült néptömeg vivát-rivallása
egy perczczel hamarább üdvözlé a <span class="pagenum"><a name=
"Page_61" id="Page_61">-61-</a></span> lovon érkező Y. grófot, mint
az Argot. A lovag egy lóhosszával megelőzte versenytársát.</p>
<p>E handicap díja lett a «szép Charlotte» keze. Meg is érdemelte a
gróf.</p>
<p>… Nem tudom, hányan csinálnánk ezt utána.</p>
<hr class="chap" />
<p><span class="pagenum"><a name="Page_62" id=
"Page_62">-62-</a></span></p>
<h2>A LŐPOROS LÁTOGATÓ.</h2>
<p class="center">Elbeszélés.</p>
<p>W... bankár, a legelső magyarországi financier, a ki megmutatta,
hogy nálunk is meglehet gazdagodni, ha valakinek esze, vállalkozó
szelleme és szerencséje van hozzá, igen jó viszonyban élt Pestmegye
akkori első alispánjával, Ny. P.-al.</p>
<p>A többek között Ny. P. volt a bankárnak a keresztapja.</p>
<p>Igaz, hogy a keresztfiú ötvenesztendős volt, a keresztapa pedig
csak harmincz; de a helyzetet mindjárt megérthetővé teszi az a
körülmény, hogy W... bankár ez idős koráig a Mózes hitét követőkhöz
tartozott s azoknak igen tekintélyes és buzgó előljárójuk volt.</p>
<p>Egy reggel meglátogatja W. az alispánt, és így szól hozzá:</p>
<p>– Én felkérem önt keresztapámnak: kálvinistává akarok lenni.</p>
<p>– Szolgálatára állok; monda Ny... P.; de miért épen
kálvinistává, miért nem egyszerre katholikussá? ez uralkodó vallás,
ez ád legtöbb előnyt az áttérőnek.</p>
<p>– Igaz, szólt a bankár; de hát így áll a dolog. Az ærarium most
hirdeté ki a bánáti kamarai bérletét. Csak három napi határidőt
tűzött ki a csődre. Ez arra való, hogy a bérlet a bécsi bankárok
monopoliuma maradjon. Én el akarom ezt ütni az ő kezükről, olyan
magas ajánlattal, a minőt ők nem is sejtenek. Igy is nagyon jó
vállalat lesz az. De nem versenyezhet más, csak keresztyén. Nekem
<span class="pagenum"><a name="Page_63" id=
"Page_63">-63-</a></span> tehát ki kell keresztelkednem, hogy
győzelemhez jussak. Ha a pápistákhoz megyek, azok olyan hosszú
czeremóniát csinálnak velem, hogy elkésem a csődületből; de a
kálvinistáknál áttérhetek még ma, holnap mehetek Bécsbe, s
holnapután enyim a kamarának a bérlete. A fiamat aztán már
katholikusnak kereszteltetem. Az ráér.</p>
<p>Igy lett Ny. P. keresztapja W.-nek, W. kálvinista, a fia
katholikus, a leánya maradt atyái hitén.</p>
<p>Gyönyörű szép leány volt. Mintaképe Szulamithnak, az «énekek
éneke» eszmény alakjának, Ny. P. maga is nagy bámulója volt
bájainak.</p>
<p>A bankár hajlandó lett volna leányát hozzá adni nőül: «nem lenne
rossz partie!»</p>
<p>De Ny. P. éles szemekkel birt, jól vette észre, látogatásai
közben, hogy a szép fekete szemek napsugarai egy planétát
világítanak meg, Z. Miksa, ábrándos arczú, szöghajú ifjú alakjában
s nem akart napfogyatkozást előidézni közöttük.</p>
<p>Z. Miksa könyvvivő volt a bankár irodájában: derék, szorgalmas,
eszes és jámbor életű ifjú, régi hű hivatalnok; ki egész nap ott
dolgozott az irodában főnöke magán dolgozó szobája mellett, az
egész család becsülte: voltak chanceai a szép fekete szemek
irányában.</p>
<p>Egy reggelen ajtóstól rohan be Ny. P. alispánhoz a bankár.</p>
<p>Fején nem volt főveg: csak otthoni kabátja volt rajta, az is
szétnyitva, nyakkendőjének csokra hátul a nyakcsigolyáján, lábán
házi papucs, alig tudott szólni, úgy el volt fulladva a
futástól.</p>
<p>Mikor nagy nehezen annyira lecsillapodott, hogy összefüggő
szavakat tudott előhozni, akkor aztán megtudta tőle Ny., hogy mi
történt vele?</p>
<p>A legkoraibb reggeli órákban egy régi ismerőse látogatta meg a
bankárt, kivel csak üzleti dolga volt mindig, Cs..cs gazdag bánáti
földes úr ügyvédje. Fontos és sürgetős ügyben jött hozzá.
<span class="pagenum"><a name="Page_64" id=
"Page_64">-64-</a></span></p>
<p>A bankár leültette őt maga elé a karszékbe, úgy, hogy az
iróasztal közte és a látogató között maradt.</p>
<p>Ez elővigyázattal azóta szokott élni, a mióta egy báró H. r. k.
r. kikapta kezéből a húszezerforintos váltóját és lenyelte.</p>
<p>Mondá az ügyvédnek, hogy adja hát elő azt a sürgetős és fontos
ügyet.</p>
<p>Az ügyvéd igen röviden szólt:</p>
<p>– Uram. Én rám a főnököm tegnap húszezer forintot bizott, s én
azt az éjjel mind elkártyáztam. Ha ma rögtön elő nem tudom
teremteni azt a húszezer forintot, akkor én semmivé vagyok
téve.</p>
<p>– No ez bizony elég sürgős és fontos ügy önre nézve, szólt hideg
flegmával a bankár.</p>
<p>– Én tehát nem tehetek mást, mint hogy önt felkérem,
ajándékozzon nekem húszezer forintot rögtön, különben itt ön előtt
lövöm magamat agyon.</p>
<p>S azzal egy felvont sárkányú pisztolyt ugratott át a markába a
bő kabátujjából, hol azt eddig rejtve tartá.</p>
<p>A bankárnak is ott hevert mindig egy pár pisztoly az asztalán
netaláni orvtámadások elleni védelemre. Hanem hiszen ez esetben a
támadó csak öngyilkossággal fenyegetőzött. A bankár hideg vérrel
felelt:</p>
<p>– Én rám nézve pedig ez az ügy se nem sürgetős, se nem
fontos.</p>
<p>– De nagyon fontos, szólt nevető akasztófahumorral az ügyvéd,
mellényét és ingét hirtelen felszakítva; mert, nézzen ön ide: itt
van a mellemre kötve tizenöt font lőpor: én ebbe lövök bele s akkor
ez önt is a falhoz mázolja, engemet is.</p>
<p>A bankár vérét fagyni érzé ereiben, a mint hallá, hogyan
csörgedezik a lőpor a felső papirból az alsóba alá a veszedelmes
látogató mellén.</p>
<p>– Nos uram; szólt az ügyvéd, a pisztolyt önmellének szegezve.
Ide adja ön azt a rongyos húszezer forintot, vagy akar velem együtt
repülni? <span class="pagenum"><a name="Page_65" id=
"Page_65">-65-</a></span></p>
<p>A bankár homlokán a félelem halálverítéke gyöngyözött.</p>
<p>Abban a veszedelmes pillanatban egyszerre megragadja egy kéz az
ügyvéd kezében a pisztolyt hátulról, kicsavarja azt abból, mielőtt
elsüthette volna.</p>
<p>A hű könyvvivő volt az, ki a félig nyitott irodaajtón át a
rejtélyes látogató után leskelődött s a mint annak gonosz szándékát
megtudta, odalopózott háta mögé s ügyesen lefegyverzé azt.</p>
<p>A hűség és a düh oroszlánná tették az ábrándos halavány fiút.
Kemény küzdelem után sikerült a gonosz látogatót a földre leteperni
s aztán a nagy pokróczba, mely a padlót takarja, bele hempergetni,
hogy nem mozdulhatott többé.</p>
<p>Ekkor szaladt aztán az öreg bankár hajadon főtt, slafrokban,
papucsban Ny. P.-hoz fel a vármegyeházra segítséget kérni.</p>
<p>Ny. P. rögtön ment maga a bankár-házhoz fogdmegeivel, s azoknak
őrizetére bízva a megkötött gonosztevőt, miután az előleges
vizsgálatot és vallatást megtette, még egy rövid üdvözlésre ott
maradt a bankárnál.</p>
<p>Az egész család együtt volt, mindenki áldotta az egeket a
szerencsés megmenekülésért és magasztalta a fiatal könyvvivő bátor
és elhatározott hősi fellépését a veszély perczében.</p>
<p>Az öreg bankár maga is el volt érzékenyülve. Köny ragyogott
szemében.</p>
<p>Miksa reményei virágzottak. Most van itt a percz merni mindent.
Most megközelíté az elérhetetlent; a szép fekete szemek oly
bíztatólag ragyognak felé. Ő a nap hőse.</p>
<p>– Gyermekem: szólt reszkető hangon a bankár az ifjúhoz; te ma
derék ember voltál: életemet, vagyonomat mentetted meg. Ezért
megjutalmazlak; jer ide.</p>
<p>Az ifjú tétova léptekkel járult eléje, térdei reszkettek; a
bankár kezét nyujtá felé, ő térdre borult s megcsókolta a kezét;
volt pedig abban a számára egy öt forintos bankó… <span class=
"pagenum"><a name="Page_66" id="Page_66">-66-</a></span></p>
<p>Ez volt a jutalma.</p>
<p>Z. Miksa aztán kiutazott Amerikába, ott tíz esztendeig
«dohányban csinált;» akkor visszajött, volt félmilliója. Még mindig
szerette a szép Szulamithot és sietett azt fölkeresni.</p>
<p>Az pedig már akkor régen férjnél volt; volt öt gyermeke és
nyomott egy mázsa nyolczvannégy fontot, a schmuckja nélkül.</p>
<hr class="chap" />
<p><span class="pagenum"><a name="Page_67" id=
"Page_67">-67-</a></span></p>
<h2>A JÓL NEVELT IFJÚ.</h2>
<p class="center">Genrekép.</p>
<p>Oszkárnak jó nevelést akart adni az apja, s felküldte Bécsbe egy
jó hirű nevelőintézetbe. Az itthoniakhoz nem sok fiduciája
volt.</p>
<p>A fiú sokba került; hanem hát egyetlen gyermek volt s az apja
azon régi ivású hazafiak sorába tartozott, a kik nem szerettek
azzal vesződni, hogy a pénz hovalettéről maguknak számot
adjanak.</p>
<p>Végre hat év mulva hazakerült az ifjú, kitanult már mindent.
Persze, hogy mindent jobban tudott, mint az apja. Ha disputára
került a sor, letájcsolta az öreget.</p>
<p>«Mit tudsz te ahhoz?»</p>
<p>Biz az öreg a mit tanult, azt már régen tanulta; a mióta a
censurát letette Pesten, nem járt többet iskolába; s a tudományok
azóta már sokat haladtak.</p>
<p>Arról például sejtelme sem volt az öregnek, míg a fia fel nem
világosította róla, hogy ő és egész háza népe mindennap reggel
délben és estve a legveszedelmesebb játékot űzi az életével,
folytonos, egymásra következő mérgezési kisérleteket téve
magán.</p>
<p>A szalonnában, a mit az öreg reggel falatozik: trichinok vannak,
a rozskenyérben anyarozsméreg; a hurkában hurkaméreg, a sajtban
sajtméreg; a hegyaljai, a mit idogál, phosphorral van inpregnálva;
az asztali bor fuxint tartalmaz, a meggy, szilva magjában gyilkos
kéksavany van; s a pipája fenekén, a mi izzadmány marad, az a
legveszedelmesebb méreg, a nikotin. <span class="pagenum"><a name=
"Page_68" id="Page_68">-68-</a></span></p>
<p>Az ifjúnak tehát megnyugtatásul külön kellett főzetni, süttetni,
reggelire theát, étkezéshez johannisbergert adni, füstölni havannát
kapott, hogy meg ne ártson neki a paraszt koszt.</p>
<p>A gazdaságot azt meg épen radikaliter értette. Ezt Angliában
mind máskép csináljak: ott a virágos kendert, meg a magos kendert
külön vetik, ott a követ nem hagyják úton útfélen heverni, kőszenet
égetnek belőle s azzal fütnek, ott az ürük minden esztendőben
kétszer fiadzanak. Ott a birkának csak a két tőgyét engedik
kiszopni a bárányka által, a másik kettőt kifejik s csinálják
belőle a chestersajtot, s aztán a szamarat addig nemesítik, míg ló
lesz belőle.</p>
<p>Az öreg engedett magába disputálni mindent.</p>
<p>Oh a törvényes dolgokban meg ugyan csak helyén volt Oszkár. «Nem
olyan ám most a törvénykezés, mint a ti időtökben volt! Ideád sincs
most arról.» Egyszer az öregnek valami szerződést kellett
előttemezni, aztán a fiát kérte fel, hogy irja ezt alá, mint tanu,
a helybeli rektorral együtt.</p>
<p>Oszkár aztán fogta a szerződést, oldalt fordította, s elkezdett
a sorokon keresztül irni.</p>
<p>– Mi lesz abból? kiáltott rá az öreg.</p>
<p>– Mit tudsz te hozzá! tromfolá le az ifjú. Ezt ujabb rend
szerint így szokták. Az aláirás a szövegen keresztül rézsut
vitetik; angenommen X. X. Oszkár m. p.</p>
<p>Az öreg nagyon vakarta a fejét: «ezt az egyet nem bántam volna
ha nem tanultad volna meg!»</p>
<p>De hát Oszkár jobban tudta, s aztán csak a rektornak is így
kellett a nevét a szövegen keresztül padlásra mászó sorban irni
Oszkáré után.</p>
<p>A mi a vallást illeti, abban ezer esztendővel előtte járt az
apjának. Istent természetesen nem hitt; hanem az inge alatt viselte
a pápa által megszentelt amulettet, a passaui felirattal, mely kard
és golyómentessé teszen.</p>
<p>Legtöbb disputája volt az öreggel a miatt, hogy ez, mint
<span class="pagenum"><a name="Page_69" id=
"Page_69">-69-</a></span> az özönvíz előtti kor mumiája, még mindig
magyar patriota akart lenni, s ebben az értelemben aristokrata is
volt. Oszkár pedig már régen túl volt ezeken a balgaságokon! Antik
dolgok! Furcsaságok kirakatába való klenodiumok! Ő demokrata volt.
Minden cselédet «ön»-nek szólított és minden parasztot «uram»-nak,
s a koldusnak felvilágosítást adott az emberi jogokról. Krajczárt
azt nem adott neki.</p>
<p>Az irodalomban is jártasabb volt az apjánál. Az öreg még
élvezettel olvasgatta a hazai költőket, Oszkár pedig ha felnyitotta
az öreg kedvencz iróinak egy-egy művét, azt csak azért tette, hogy
bebizonyítsa neki, milyen ostobaságokat tudtak össze-vissza
firkálni ezek a poeták. Az ujabb nemzedék már csak azért olvas,
hogy itéletet mondjon fölöttük.</p>
<p>Hanem aztán ha egyszer a politikába elegyedtek bele, ott tudta
csak hatalmasan lecsépelni az öreget a reményteljes ivadék. Persze
az öreg, mint a féle táblabiró, még mindig tele volt olyan ócska
eszmékkel, mint: szent István koronája alatti országok egysége;
magyar alkotmány, s különösen a korona iránti hódolat s más e féle
bolondságok! Ah jaj! Oszkár pedig socialrepublikanus volt és
világpolgár. Szabadság nemzetiség nélkül! Ez volt jelszava.</p>
<p>E miatt sokszor egész komolyan összetűztek.</p>
<p>Oszkár végre egy heves disputa alkalmával azon szavakra fakadt,
hogy minden királylyal úgy kellene bánni, mint Kszui Lajossal.</p>
<p>Apja bámuló arczából azt olvasá ki Oszkár, hogy talán nem is
ismeri azt a nevet.</p>
<p>– Te talán nem is tudod, hogy ki volt az a Kszui Lajos? szólt
Oszkár triumfáló hangon. Hát persze, a te grapsa tanárod, a kitől a
történetet tanultad, nem mert odáig elmenni veletek. De mi
elszoktuk azt is olvasni, a mit a tanár kihagy a könyvből.</p>
<p>Ezzel, mintha szégyenlené, hogy ilyen tudatlan apja van, felkelt
és kiment a szobából. <span class="pagenum"><a name="Page_70" id=
"Page_70">-70-</a></span></p>
<p>Az öreg csak törte a fejét, hogy tehát ki is lehet az a Kszui
Lajos! Hiszen bizony nem igen sok bibliothekát olvasott ő
keresztül: de a mi idáig történt a világban, mégis csak volt róla
tudomása. De miféle nemzet lehet ez a Kszui Lajos? Hasonlít a neve
Crouy-hoz: de még sem ugyan az? Tán valami patagoniai király, vagy
mi? Nem merte megkérdezni a fiától.</p>
<p>… Egy délután együtt üldögélnek a kandalló mellett, az öreg azt
mondja a fiának:</p>
<p>«Monsieur, ha meg nem bántanám, felkérném, legyen olyan jó,
menjen át a szobámba, nézze meg az órámon, mennyi az idő»?</p>
<p>Oszkár bemegy s kis idő mulva kijön kaczagva.</p>
<p>«No hiszen derék órád van, mondhatom»! Hiszen nincsenek azon
számok; hanem mindenféle bolond ábrakadábrák, X-ek, V-k; az ördög
tud azon elmenni.</p>
<p>Az öreg úr végig bámult az ifjú óriáson, kinek életét okozá.</p>
<p>Hisz ennek a növeldében hat esztendő alatt elfeledték
megtanítani, hogy «római számok» is vannak a világon!</p>
<p>Most tudta aztán az öreg azt is, hogy ki az a Kszui Lajos? hát =
XVI. Lajos, ha betűnek olvassák a számot!</p>
<p>Nem szólt semmit. Kikeresett a könyvtára fenekéből egy régi
abéczét. Nagy szomorúan odanyomta Oszkár markába.</p>
<p>«Nesze fiam: kezdj el tanulni egy kicsit ide haza.»</p>
<hr class="chap" />
<p><span class="pagenum"><a name="Page_71" id=
"Page_71">-71-</a></span></p>
<h2>A HOCHBREITENSTEINI URALKODÓ HERCZEG.</h2>
<p class="center">Elbeszélés.</p>
<p>X. úr. (Már megint X. Ez egy másik. Az X. Y. és Q. igen nagy
család. Mikor mind együtt lesznek, kiadjuk a viselt dolgaikat egy
könyvben ily czím alatt: «X. Y. Q. történetei».) Tehát X. úr igen
élelmes ügyvéd volt Bergengócziában. Bergengóczia pedig ott fekszik
Göcsejben; hanem hogy Göcsej merre van? azt soha sem tudod meg, a
lakosai eltagadják; ha az egyik faluban kérdezed, hol van Göcsej?
ott azt felelik, hogy hátrább kezdődik még, s ha a másikban
kérdezed, ott azt állítják, hogy már elhagytad.</p>
<p>Tehát itt járt X. ügyvéd úr a levátákra, itt szokott allegálni,
inhibeálni, informálni, replikálni, néha-néha emendálni, de
kiváltképen exequálni. Volt is igen jó hire és elég szép
jövedelme.</p>
<p>De mind annál nagyobb volt az ambitiója.</p>
<p>Hát hiszen «dat Justinianus honores».</p>
<p>Hát körülnézett a székváros szépségei között, úgy találta, hogy
vágyait leginkább ki tudná elégíteni Juliska: elismert
bálkirálynéja a székváros és környéke mindazon birodalmainak, a
miket miként Didó Carthagót, egy ökörbőrrel kerítenek körül: t. i.
a tánczoló párok czipőtalpaival.</p>
<p>És «Juliska» szép név; csak az a baj, hogy három prædicatum van
hozzá; egész természeti nagyságában «Sásbereki és Paradicsomi
Czoborhegyi Czobor Julianna kisasszony» a másod-alispán
kisasszony-leánya. <span class="pagenum"><a name="Page_72" id=
"Page_72">-72-</a></span></p>
<p>Ezt nem adják oda egy X-nek, ha még olyan híres ügyvéd is; de
még csak annyi prædicatuma sincs, hogy X<sup>2</sup>.</p>
<p>X. úr csak olyan kurta nemes ember volt; semmi rangja. Ha mégis
fő fiskalis volna! De hát ahhoz meg hiányzott a nexus.</p>
<p>Egyszer csak hozzák a hírlapok a nevezetes ujdonságot, hogy a
Hochbreitensteini uralkodó herczeg X. urat nevezte ki udvari
ügynökévé és meghatalmazottjává Magyarországon. Az indokok is el
voltak mondva, miért? X. ügyvéd úr több rendbeli ócska családi
levéltárok átkutatásánál oly csalhatatlan okiratok birtokába
jutott, melyek kétségtelenné teszik, hogy a Hochbreitensteini
uralkodó herczeg közvetlen örököse és jogos tulajdonosa egy
deficziált magyarhoni családnak s illetőleg hátragyott birtokainak,
minek becsértéke hat és nyolcz millió között variál.</p>
<p>E nevezetes fölfedezésért az uralkodó herczeg az agensi
kinevezéssel egyidejűleg megküldé X. úrnak a «veres griffmadár»
érdemrendének kis keresztjét. Természetesen egyelőre csak a kicsit.
Ez még csak foglaló.</p>
<p>Hanem hát nagy dolog Bergengócziában a griffmadár, ha csibe is;
mikor ott senkinek sincs medaillonja, kivéve a koldúsbirót, a
melyik pénteken a perselyt hordja, s igazolásul egy nagy bolond
rézcsillagot hord a szűrére szegezve.</p>
<p>Most aztán már adták volna X. barátunknak Juliskát szivesen.
Csak hogyhát az is igen természetes, hogy mikor az embernek «veres
griffmadara» van és hozzá a Hochbreitensteini uralkodó főagense,
akkor nem reflektálhat többé holmi alispán-kisasszonyokra. A régi
szerelmi viszony condescendáltatott; X. barátunk kénytelen volt a
pertractatiók végett felmenni Budapestre; az intermediatiók
alkalmával megismerkedett egy Brilliantenstein bankár konteszével,
a nem annyira szép, mint kellemes, ámbár puposhátú gazdag
Reginával; kinek kezét rögtön sietett is impetrálni. <span class=
"pagenum"><a name="Page_73" id="Page_73">-73-</a></span></p>
<p>Brilliantensteinnak pedig az a kifogása volt X. barátunk ellen,
hogy nem elég gazdag.</p>
<p>Erre az exceptivára rögtön megérkezett a Hochbreitensteini
uralkodó herczegnek egy donatioja X. úr részére, melyben számára
egy háromezer holdból álló birtokát inscribálja, jutalmul azon hű
szolgálatokért, melyeket a felfedezett okmányok nyomán családjának
okozott. A kiperelt örökség most már köztudomásúlag nem nyolcz,
hanem tíz millióra rúg fel. E nagyszerű adományozással egyidejűleg
megérkezett a «veres griffmadár» középkeresztje is, a herczegi
koronával. Zengett e nevezetes ujdonságoktól minden hazai
hirlap.</p>
<p>Most aztán adták volna már kontesz Reginát két kézzel X.
barátunknak, hja, de mi az embernek egy bankárleány, ha már egyszer
a griffmadárból a kotlóst is megkapta? X. barátunk most revocálva a
Regina-féle kötelezettségeket, áttette hatáskörét Bécsbe.
Természetesen még a legfelsőbb jóváhagyás volt hátra a
Hochbreitensteini uralkodó herczeg részére, hogy nagyterjedelmű
birtokait elfoglalhassa.</p>
<p>Bécsben megismerkedett X. barátunk Lőwenmaul nyugalmazott
tábornagygyal. Annak volt egy igen szép princzessze; az ismeretes
sasorrú szépség, Hortense; az operaház páholyában valamennyi
lorgnon tűzpontja. Most ennél inhibeált új szerelmi viszonyt s
sikerült alperesét rövid időn amicara birni, míg egyszer az apa nem
ingerálta magát a szerelmi zálogperbe, sequestrálva leánya szívét,
mely már úgyis concursus alatt volt, azon jogczimen, hogy actornak
nincs semmi világbeli rangja: rang nélkül pedig házasodni nem
lehet.</p>
<p>Hiszen «ha csak lú kell!» monda erre a Hochbreitensteini
herczeg, s rögtön megküldé X. barátunknak a «comthúr-keresztet»
csillaggal. Itt van már a griffmadárnak a kakasa is! Az pedig tudva
lévő, hogy együtt jár az ezredesi ranggal és széles kékveres
szalaggal. Tehette volna a nagyherczeg, hogy Generalpæchter vagy
Tambourmayor <span class="pagenum"><a name="Page_74" id=
"Page_74">-74-</a></span> czimet is küldjön hozzá, de valószinű,
hogy Lőwenmaul tábornok azokra elébb-utóbb ráismert volna, hogy nem
katona charge-ik.</p>
<p>A comthurkereszt is igazán meg volt érdemelve. A roppant
birtokok Magyarországon véglegesen meg lettek nyerve a
Hochbreitensteini nagyherczeg számára, csupán azon teher járt
velük, hogy valami félmillióra menő beruházásokat kellett még
megtéríteni egy mellékágon öröklő családnak, mely jelenleg Párisban
lakik s marquis de Grandpipe nevével világosan elárulja a
magyarországi «Nagypipájú» ősnemességből való eredetét. Most X.
barátunknak át kellett tenni székhelyét Párisba, mi által
természetesen a generalis princzesszével kötött viszony is ad acta
tétetett.</p>
<p>A Grandpipe marquisi családban volt egy istenasszony, a kinek
Eugenia Crescentia Lætitia Innocentia volt a neve, superlativusa a
szépségeknek. X. barátunk, ki félmilliót negocziált a de Grandpipe
et de Petittabac marquisi családnak, prioritást követelt magának
(másodsorozatút-e?) a bájos istennő kezére nézve, saját kezét
igérve cserébe.</p>
<p>Az ajánlat nagyon kedvező volt; az összes európai sajtó hirdeté
a nagyszerű örökösödési pert, melyet X. úr megnyert a
Hochbreitensteini uralkodó herczeg javára s a legelőkelőbb salonok
látták a győzelmes ügyvédet, ki tíz milliót vívott ki, hármas
érdemrendével feldiszítve ragyogni vendégcsoportjaik között; ő maga
is egy millió értéket képviselt, mit fáradozásai jutalmául kapott.
Csupán csak egy scrupulusa volt a Grandpipe marquis-családnak: az,
hogy miért nem lehet X. úr legalább báró, vagy ha egyéb nem, hát
Ritter? mert már csak olyan egyszerű «Herr von»-nak nem lehet egy
istennőt feleségül adni.</p>
<p>Ekkor jött elő aztán a Hochbreitensteini fejedelem legmagasabb
kegyével. Megküldé X. úrnak a «veres griffmadár gyémántokkal
kirakott keresztjét, a mely, mint tudjuk, a grófi czimmel jár
együtt s arra minden ujságot <span class="pagenum"><a name=
"Page_75" id="Page_75">-75-</a></span> bejárt a hír, hogy a
Hochbreitensteini uralkodó fejedelem X. urat kinevezte a franczia
udvarnál nagykövetének, X. úr már jelen is volt a diplomatiai
testület gratulatiójánál szent Napoleon napján nem szent Napoleon
udvarában, tánczolt gróf Persignynével, udvarolt herczeg
Metternichnének, kártyázott princz Plonplonnal s Napoleontól
megkapta a becsületrendet. Azt is leírták már, hogy milyen
trousseaut ajándékozott menyasszonyának, hogy Pietri és
Larochefaucoult lesznek a násznagyai; hogy a Boulevard Sebastopolon
van a hotele, ott van kitűzve a Hochbreitensteini herczegi pavillon
az erkélyre stb.</p>
<p>Hát egyszer valami bolond franczia ujságirónak eszébe jut azt az
orczátlan kérdést intézni a világhoz: hogy «valjon csakugyan
létezett-e valahol a kerekföldön egy Hochbreitensteini uralkodó
herczeg?»</p>
<p>Erre az emberek egymás szeme közé néztek s elkezdtek nevetni s
azután elkezdték szidni az ujságirókat. Az ujságirók meg egymást. A
franczia journalisták a németeket, hogy minek lovalták fel őket, a
németek a magyarokat, hogy minek szedték rá? s valamennyien a
politziát, hogy miért nem vette ezt a tréfát hamarább észre?</p>
<p>X. úr aztán ott hagyta Párizsban a Grandpipék istenasszonyát a
négy keresztnévvel, Bécsben a Lővenmaulék princzesszét a sasorral,
Pesten a Brillantensteinék kontesszét a kellemes, de púpos háttal,
s hazament Bergengócziába megint replikálni, exequálni s a Juliska
kisasszonynál novisálni.</p>
<p>Ott meg aztán perbe fogták, hogy minek csalta meg a világot
ilyen horrendus bolond módon kicsinált stellióval?</p>
<p>Akkor aztán ő nevetett. Hát minek hagyta magát ilyen bolond
módra megcsalni?</p>
<p>Azóta szép tisztességesen él Bergengócziában.</p>
<hr class="chap" />
<p><span class="pagenum"><a name="Page_76" id=
"Page_76">-76-</a></span></p>
<h2>KIT TETSZIK KERESNI.</h2>
<p class="center">Valószínű történet.</p>
<p>Hunyady János jó barátja volt Kapisztrán barátnak.</p>
<p>Miért? Azért, mert Kapisztrán barátnak szavára tízezer ember
állt ki a síkra Hunyady János mellett verekedni. Annálfogva nagyon
valószinű, hogy ha Hunyady Jánosnak leánya lett volna, Kapisztrán
barátnak pedig fia lett volna, Hunyady János a leányát Kapisztrán
fiához adta volna feleségül.</p>
<p>Már most, miután psychologice meg van állapítva, a majori ad
minus bizvást lehet következtetni, hogy X. úr, a ki nem Hunyady
János ugyan, hanem miniszteri tanácsos, a leányát Y. úr fiához
fogja adni feleségül, mely Y. úr szintén nem annyira dominikánus
barát, mint Imitt-amott vármegyében főispán. De azért még többre
becsülendő szövetséges az elébbinél; mert nem csupán egy, de két
segédcsapattal rendelkezik; két olyan bizonyos választókerülettel,
honnan azt küldi Pestre képviselőnek, a kit ő akar.</p>
<p>A bellum punicum primum, secundum és tertium valamelyikében nagy
lévén a «latin»-ok szorongattatása a chartahágo csapatok által, X.
úr azt irá Y. úrnak: «a két választókerületet tartsd hátra; ha ide
kinn a nagy ütközetben eltalálunk esni, én és a miniszterem: legyen
hol feltámadnunk újra.»</p>
<p>Visszaír erre Y. úr: «meglesz; de «a Krisztus koporsóját sem
őrzik ingyen». Nekem van egy fiam, neked van <span class=
"pagenum"><a name="Page_77" id="Page_77">-77-</a></span> egy
leányod. Add a leányodat a fiamnak. De minthogy «a hivatal meg nem
csal», egyuttal miniszteri titkárrá is neveztesd ki a lurkót, kinek
neve külömben Vilmos.</p>
<p>Hát hiszen csak annyit kell tudni, hogy «Vilmos.» Másnap már ott
van a kinevezés a Közlönyben. Egyelőre csak «fogalmazó». Hja
persze, az még csak az eljegyzés: foglaló; majd a «miniszteri
titkár» a lakodalom után következik.</p>
<p>Hogy tud-e Vilmos fogalmazni? az nem kérdés. Ha nem tud, majd
megtanul. De hát tulajdonképen minek is tanulna meg, ha nem tud?
Még jobb ha nem tud. Igazán jobb ha nem tud, mert hamarább
előléptetik, hogy ne alkalmatlankodjék a többieknek.</p>
<p>A nagy választási ütközet aztán úgy dült el, hogy a miniszter
maga megélt, csak a miniszteri tanácsos esett el. És így a két
rezervában tartott választókerület közül csak az egyikre volt
szükség. Melynél Y. úr így okoskodott: Ha már Vilmosnak úgyis
Pestre kell menni, hogy megházasodjék és miniszteri titkár legyen,
egy füst alatt még azt a kis képviselőséget is elviselheti
kényelmesen; nem árt az meg. Tehát a másik választókerületben
lábratette Vilmost. S ugyan jól tette: különben valami
«nemzetiséget» küldtek volna fel onnan is.</p>
<p>Vilmos nyalka fiú volt; szép szál legény: megérdemlette, hogy
egyszerre hivatalt is kapjon, meg képviselőséget és
menyasszonyt.</p>
<p>Pedig nehéz feladatok. Különösen a középső. A szegény képviselő
annyi nyomtatványt kap a házba beléptekor, hogy azt naponkint alig
győzi felfűteni. Hát még az a sok felállás és ülvemaradás!</p>
<p>Aztán ott ácsorogni az embernek hiába, mikor a hivatalban annyi
a dolog!</p>
<p>S minthogy az ember nem rhodusi kolosszus, hogy egyszerre két
helyen legyen: Budán a hivatalban, meg Pesten a képviselőházban;
tehát megy az ember egy harmadik helyre.</p>
<p>Itt persze mindenki azt gondolja, hogy a harmadik <span class=
"pagenum"><a name="Page_78" id="Page_78">-78-</a></span> a
menyasszony. De nem kell mindjárt rosszat gondolni. Dehogy a
menyasszony.</p>
<p>Vilmosnak legelső gondja volt, mint gavallérhoz illik, magát a
hivatal főnökénél, az aligazgatónál bemutatni. Felkereste őt saját
szállásán, még a staatsvizit órájában 11 órakor délelőtt, a mikor
annak épen az irodájában, kell lenni. De hát tudhatja azt az
ember?</p>
<p>Az igazgató hibája, hogy nem volt otthon: érdeme azonban, hogy
otthon volt a szép fiatal felesége, a kivel nem vész az embernek az
ideje kárba.</p>
<p>S ezentúl minden nap elment Vilmos az aligazgatót meglátogatni a
szállásán, olyankor, mikor annak odaát kellett lenni Budán s
minthogy az aligazgató valószinüleg nem volt otthon, rendesen vitt
egy buketot, a hogy illik, a főnöknéjének.</p>
<p>És ezzel háromszoros szolgálatot tett: először nem szaporította
az «igen»-nel szavazásokat, a mi nagy érdem, másodszor az irodában
nem rontotta el a drága papirost; harmadszor igen jól töltötte az
időt.</p>
<p>Ilyenformán teltek el szépen a hónapok, miközben Vilmosnak még
azzal sem kellett fárasztania magát, hogy a képviselői napidíjait s
a hivatalnoki fizetését felvegye: akadt egy régi jó ismerőse,
valami becsületes uzsorás onnan hazulról, a ki nem restelt utánna
fáradni s régi barátság fejében lefoglalni mind a két helyen az
illetményeit. Ezzel sem volt hát baja.</p>
<p>Egyszer azonban mégis megmozdult volna benne valami lelkiismeret
forma, a mi így szólt:</p>
<p>«Ma nagy szavazás lesz az országházban; tegnap este a klubban
minden embernek a hátára felírták krétával, hogy számítanak rá. Tíz
órakor ott kell lenni okvetlenül. Azután a miniszteri
tanácsoskisasszonyának ma neve napja van, a bukétot ma annak kell
venni: úgy illik. Ez tizenkét óráig tart. S ha már az ember kijön a
rendes kerékvágásból, egy füst alatt végezze el minden dolgát:
menjünk fel ma az irodába is! A hivatal kilencz órakor nyilik meg,
<span class="pagenum"><a name="Page_79" id=
"Page_79">-79-</a></span> s ha az ember féltizenegykor megindult,
épen megérkezik tíz órára a házba (a ház órája szerint).</p>
<p>Ekként az időt jól beosztva, kilencz órára felbérkocsizik a
hivatalba. Olyan jókor pedig még senki sincs az irodában, csak a
takarító szolga, a kiben meg van az igyekezet egy szurtos
sirtingdarabbal minden széket, asztalt még piszkosabbra
törülgetni.</p>
<p>Vilmos egyedül találva magát az irodában, leült egy asztal mellé
s minthogy tollat, papirt talált maga előtt, elkezdett torzképeket
rajzolni.</p>
<p>Egyszer nyilik az ajtó s belép rajta egy idegen úr.</p>
<p>Vilmos, ki még mindig egyedül volt az irodában (a többiek milyen
korhelyek), tekintélyes arczczal fordult a belépő felé s ültéből
kérdezé:</p>
<p>– Kit tetszik keresni?</p>
<p>Az idegen úr: nyájasképű, mosolygó ember, e kérdésre egy kicsit
megcsóválta fejét, különös tekintettel nézve végig a kérdezőt; s
olyanformát hallatott, hogy</p>
<p>– Hm, hm – Hogy én kit keresek?</p>
<p>Azzal szép csendesen letette az esernyőjét a polczára, s indult
azon ajtó felé, mely az irodafőnök szobájába nyilik.</p>
<p>De már erre Vilmos sietett hivatalos tekintélyének egész súlyát
érvényesíteni, útját állva a tolakodónak.</p>
<p>– Az aligazgató úr még nem érkezett meg!</p>
<p>– Nem érkezett meg? hm, hm.</p>
<p>– Tessék addig helyet foglalni és letenni felső kabátját, mert
meleg van; s ha tetszik rágyujtani.</p>
<p>– Hm, hm. Hát leüljek? A kabátomat is letegyem? És rágyujtsak?
Hm, hm. Kegyed ugyebár hivatalnok az irodában?</p>
<p>– Azt látja ön.</p>
<p>– És mennyi idő óta?</p>
<p>– Még csak hét hónapja.</p>
<p>– És engem nem tetszik ismerni?</p>
<p>– Nincsen szerencsém. <span class="pagenum"><a name="Page_80"
id="Page_80">-80-</a></span></p>
<p>– Én vagyok önnek a főnöke, az aligazgató.</p>
<p>Vilmos barátunk egy cseppet sem jött zavarba erre a
felfedezésre. Nagyot nevetett rá s szörnyen örült neki, hogy végre
valahára lehet szerencséje az aligazgató úrral megismerkedhetni.
Milyen véletlen szerencse.</p>
<p>Aztán az aligazgató is csak mosolygott a dolgon, s aztán rá
hagyta Vilmosra, hogy rajzolja a torzképeket tovább; s azzal
szobájába távozott.</p>
<p>A nemsokára felszállingozó kollegáknak aztán Vilmos maga
beszélte el nagy nevetve azt a mulatságos quiproquot, a mi köztük
történt, az irodafőnök áldotta az egeket, mikor féltizenegyre az új
fogalmazót elhívta a képviselői kötelesség az irodából; mert a míg
ott volt, a többit sem hagyta dolgozni. Igen mulatságos fiú
volt.</p>
<p>Így lett ez eset publique; s nem maradt következmények nélkül.
Az aligazgatót nem sokára eltették más fővárosba; mindegy akárhová?
a hol Vilmosnak nem volt alkalma többé összetéveszteni a papot a
papnéval.</p>
<p>Nemsokára aztán Vilmos elvette a miniszteri tanácsos
kisasszonyát, előléptetett miniszteri titkárrá, ujra
megválasztatott képviselőnek; s hogy milyen buzgó hivatalnok, azt
bizonyítják a képviselők, a kik sohasem látják az országházban
tömeges hivatali teendői miatt; hogy igen szorgalmas képviselő,
arról eleget panaszkodik a felesége, mivelhogy egész nap nem kerül
elő a sok országgyűléstől s mindig éjfél után vetődik haza az
örökös fárasztó pártértekezletekből és osztályülésekből, arra
pedig, hogy nagyon jó férj, megesküsznek a hivataltársai, kik
minden dolgát végzik helyette, mert ő naponkint csak azért megy fel
az irodába, hogy bejelentse, miként ma haza kell sietnie, mert
feleségét kell ide-amoda elkisérni s aztán «Frauendienst vor
Gottesdienst» mondja a német, s a németnek mindig igaza volt.</p>
<hr class="chap" />
<p><span class="pagenum"><a name="Page_81" id=
"Page_81">-81-</a></span></p>
<h2>HOGY LETT MIKLÓS ÖCSÉMBŐL SZAKÁCS.</h2>
<p class="center">Elbeszélés.</p>
<p>X. Miczu és Q. Feri testi lelki jó pajtások voltak; együtt
jártak a bálokba, egy szőke szépségnek udvaroltak, s ha attól az
egyik egy szál virágot a bukétból, egy kotillionrendet, egy édes
szót elnyerhetett, azt a másik bizonyosan megtudta. Aztán máskor
meg a másikra került a sor.</p>
<p>A jogászbálban Miklós előzte meg a nemes versenynél jó barátját
egy fél előtánczos-fejjel; ő kapta meg a szőke széptől a kotillion
utáni quadrillet; a mi tánczsportmanek bizonyítása szerint a
legnagyobb handicap díj; mert a hosszú füzértáncz után a mamák
rendesen elkezdenek kászolódni, czihelődni, hogy «menjünk már!» s
ha olyankor a kiasszonyok azt mondják, «csak még a következő
franczia négyest!» már akkor a tánczosnak kell kedvesnek lenni. Ez
a «pour le seigneur!» (à la «pour la dame.»)</p>
<p>Irigy szemmel nézhette ezt Feri!</p>
<p>A két jó barát úgy egyezkedett, hogy bál után Feri haza viszi a
kocsiján Miklóst, ott az ő szállásán alhatik. Ferinek már inassal
ellátott garçonszállása volt, két szobával, előszobával; tehát
fütöttre várták; míg Miklós szobája a szállodában ilyenkor
farkasordító.</p>
<p>Az utolsó quadrillenek is vége lett már; a szőke szépség egy
gyöngéd kézszorítás mellett biztosítá lovagját a holnaputáni
technikus bálban az első franczia négyesről; azzal Miklós sietett
Ferit keresni. <span class="pagenum"><a name="Page_82" id=
"Page_82">-82-</a></span></p>
<p>A ruhatárban azt mondták neki: hogy «régen elment az már!» még a
quadrille előtt.</p>
<p>– No ez már nemtelen boszú! Ezért meglakol! Engem gyalog
hagyni!</p>
<p>Szerencsére ott volt esernyője; mert szakadt a hó, bérkocsira
pedig nem vesztegeti a szolid ifjú ember a pénzt. Miklós baktatott
Feri szállásáig az esernyő alatt gyalog. Gondolja az ember, mintha
az is a füzértánczhoz tartoznék.</p>
<p>Feri szállása pedig volt a T..i házban, mely egy szűk utczára
nyilik; régi módi, mult századbeli épület, nagy tágas udvarral,
melynek kövezete közül nyáron kizöldül a kutyakapor: az utczára
nyiló ablakokon potrohos vaskosarak, az udvarra nyilókon vasrácsok,
akár egy jól őrzött börtönön. S e börtönnek lakója maga a házi úr.
T. i. az egész emelet az övé, de annak lépcsője, folyosó ajtaja
mindenkor zárva van; az öreg úr télen soha ki nem jön a szobából s
egész cselédszemélyzete egy gazdasszony, a ki süket, meg egy
házmester, a ki lenn a pinczében lakik. Ebben a házban volt Feri
szállása földszint, udvarra nyiló ajtóval, s kertre néző
ablakokkal; a mit a rokonság révén bírt az öreg úrtól.</p>
<p>A házmester ismerte már jól Miklóst, s bebocsátá hajnalban is;
az ment a Feri ajtajára: azt nyitva találta; betapogatózott a fél
sötétben Feri hálószobájába. Annyit látott, hogy az ágyon fekszik
valaki és tátott szájjal horkol, ezt már hallotta is.</p>
<p>– No ennek most kivánok egy jó reggelt, azért, hogy megszökött s
otthagyott! mondá magában Miczu, s a mint az összecsukott esernyője
még teli volt hópelyhekkel, azt hirtelen kifeszíté az alvó fölött,
hogy annak szeme szája tele lett egyszerre a hideg zuhanynyal.</p>
<p>– Tűz van! ordítá a felébredő, pedig víz volt. Ki az?</p>
<p>– Én vagyok Miklós.</p>
<p>– Micsoda Miklós? <span class="pagenum"><a name="Page_83" id=
"Page_83">-83-</a></span></p>
<p>Most vette észre Miczu, hogy egy idegen, soha nem hallott hang
beszél hozzá a sötétből.</p>
<p>– Hát ön kicsoda? kiálta rá vissza.</p>
<p>– Én vagyok Z. Béla.</p>
<p>– Hát az kicsoda?</p>
<p>Az ágyonfekvő kapott az éjszekrényen levő tűzfegyverhez, Miklós
zsebében is volt olyan: t. i. gyufacsomag. Egy pillanat, két
sercsenés, s mind a kettő kezében lobog a süstörgő gyufafáklya, s
mind a két fél lát maga előtt egy arczot, melyet még sohasem
látott.</p>
<p>Fiatalok közt a felvilágosítás gyorsan megy. Miklós is, Béla is
elmondá egymásnak kölcsönösen, hogy közös barátjuk, Feri hivta őket
szállására pihenésre; ő maga ki tudja merre csavarog? minek is azt
kérdeni nagyon? Azzal barátságot kötöttek s elfujva a gyertyát,
egyik az ágyban, másik a pamlagon átadák magukat a megérdemelt
nyugalomnak.</p>
<p>Hátra volt azonban a tűzpróba, mely barátságukat felbonthatlanul
megerősítse. Világos dél felé egyik horkolása elveri a másik álmát
s kezdenek a felkelésről gondolkozni. Feri csak nem jött haza.
Kiáltanak az inas után. Semmi visszhang. Végre rászánják magukat,
hogy mosdatlanul menjenek odább (mosdóvíz sem volt készítve), hát
akkor látják, hogy be vannak zárva.</p>
<p>Elkezdenek az ajtón dörömbözni, előbb ököllel, aztán sarokkal,
nem jön senki. Kiabálnak az ablakon át az üres kertbe. Hallja is
azt ilyen télvíz idején valaki. Vagy ha hallja is, mit törődik
vele? Az úrfiak szoktak itt sokszor lármát csapni. A házmester a
pinczében lakik. A háziúr hermetice el van zárva, a gazdasszony
süket: hasztalan itt minden kiabálás.</p>
<p>Pedig már dél van, harangoznak, a korhelykedett gyomor élénken
interpellál valami szolid táplálék után, de nem lehet elmenni.</p>
<p>Nincs más szabadulás, mint kivetni az ajtót sarkából Igen, ha
lehetne. De nem úgy van az csinálva; alul-felül <span class=
"pagenum"><a name="Page_84" id="Page_84">-84-</a></span> mindenféle
kapcsok, ütközők mennek abból a kőrámába; arra volt az számítva,
mikor csinálták, hogy kiálljon egy tatár-ostromot.</p>
<p>– Nem lehet innen elmenni, barátom! Az éhség pedig nagy úr.
Nézzünk utána, mi volna itt valami enni való?</p>
<p>– Enni való! egy fővárosi gavallér szállásán.</p>
<p>Elkezdtek kutatni.</p>
<p>De bizony csak talált Miklós valamire. Egy döbözben tojás
volt.</p>
<p>Feri tojáshabbal szokta éjszakára behabozni a szakállát, hogy
másnap szép fényes legyen; arra való volt az.</p>
<p>– Sebaj, csinálunk omelettet! ujjongott Miklós.</p>
<p>– Mi az ördöggel? mondá Béla; hiszen se zsír, se liszt.</p>
<p>– Lesz, csak keressünk tovább.</p>
<p>Csakugyan találtak is. Egy üveget tele eper-pomádéval. Egy
kicsit jó szagú lesz tőle az omelette; de nem árt az. Aztán
előkerült egy doboz hajpor, azt meg hajának épentartására szokta
használni Feri.</p>
<p>– Itt van a liszt.</p>
<p>Hozzá van gyorsfőző-gép spiritussal. Miklós nekigyürkőzött, s
készített mindkettőjük számára lukullusi lakomát.</p>
<p>– De mit iszunk hozzá? Ez a nagyobb kérdés, víz nincs. Bor meg
épen nincs.</p>
<p>Végre fölfedeznek egy szekrény tetején három üveg – budai
keserüvizet.</p>
<p>– Hah! Ez pokolbeli ital lehet az édes omelettre.</p>
<p>– Keressünk tovább. Nincs-e valami jobb is? Van. Tizenkét
palaczk finom – otkolon.</p>
<p>S ekként ebédeltek omelettet eperpomádéval és rizsporral s ittak
hozzá keserüvizet otkolonnal.</p>
<p>Azonban az este is eljött s csak nem érkezett senki a foglyokat
kiszabadítani. Rá-rákezdték a dörömbözést, segélykiabálást, mind
hasztalan.</p>
<p>De már ennek fele sem tréfa!</p>
<p>Az unalom is kínozni kezdé őket, elővettek minden mulatságot, a
mi egy garçon-lakásban kinálkozik; leltek kártyát <span class=
"pagenum"><a name="Page_85" id="Page_85">-85-</a></span> egy
fiókban, elnyerték egymás pénzét s meg kölcsönadták egymásnak, hogy
tovább játszhassanak; előszedték a vívó-kardokat s elpüfölték
egymást; sikongatták Feri furulyáját, czinczogtatták hegedüjét s
török-dobot vertek hozzá az ajtón. De azt is csak megunták.</p>
<p>Estére megint csak Miklósnak kellett rántottát csinálni s
hozzáfolyamodni az otkolonhoz és keserüvízhez.</p>
<p>Aztán csak azt hitték, hogy ha ők lefeküsznek és végigaluszszák
az éjszakát, hát majd az alatt megváltozik a dolog. Dehogy
változott meg! Másnap megint csak be voltak csukva.</p>
<p>Ajtóndörömbözés, ablakon át kertbekiáltás megint csak nem
használt semmit. Délben megint csak elő kellett venni Miklósnak a
szakácsművészetét, elkészíteni a rántottát, hozzá azt az átkozott
sorbetet otkolonból meg keserüvízből.</p>
<p>Délután már arról kezdtek tanakodni, hogy felgyujtják a
házat.</p>
<p>– De már ez nem barátság! Az ember komolyan meghalhatna
éhen!</p>
<p>Az este is eljött. S a szabadulás órája nem ütött.</p>
<p>– No már ez infámis cselszövény, mondá Miklós, kinek a ma esti
technikus-bál jutott eszébe. Ez a Feri azért csukott ide be
engemet, hogy azalatt elhódítsa tőlem az én szőke szépemet!</p>
<p>– El biz az én barnámat! hüledezett Béla.</p>
<p>– El az mind a kettőt.</p>
<p>Most lett már világos a pokolbeli cselszövény! Ez egy vetélytárs
munkája volt. Feri mind a két versenyfélt idecsalogatta a csapdába,
s most azok be vannak rekesztve, mint az egérfogóba.</p>
<p>– Ez véres boszut kiván! Ezért meghal Feri, kétszer!</p>
<p>Hanem addig is csak elő kellett venni Miklósnak a gyorsfőzőt s
megsütni benne az omelettet eper-pomádéval s megtraktálni egymást
az otkolonos keserüvíz mixtum compositumával. <span class=
"pagenum"><a name="Page_86" id="Page_86">-86-</a></span></p>
<p>A düh és hascsikarás egész éjjel nem hagyta őket aludni.</p>
<p>– Az most ott tánczol, mi meg itt (ki sem lehet mondani, hogy
mit csinálunk?).</p>
<p>Harmadnap reggel végre hangzott a szabadító kulcscsikorgás az
ajtóban.</p>
<p>– Meghalsz! Megöllek! ordítának mindketten a belépőre, neki
rohanva fürészélű vívó-kardokkal.</p>
<p>Az pedig majd nyavalyássá lett szegény ijedtében. Az inas
volt.</p>
<p>– Hát a nagyságos urak jöttek ide?</p>
<p>Najszen örülhetett, hogy csak a lapjával kapott feleletet!</p>
<p>Nagy nehezen aztán kiderült a talány.</p>
<p>Ferinek késő éjjel hoztak táviratot, hogy a nagybátyja
haldoklik. Azt a táviratot az inasa utána vitte a bálba. Feri erre
sietve rohant egyenesen a vasuthoz, hogy haldokló nagybátyját még
életben láthassa s nem volt ideje a két meghivott bajtárs után
tudakozódni. Az inasának azt mondta, hogy nehány napig nem fog haza
jönni. Az inas erre gondolta magában, hogy van egy nénje Váczon,
azt most ezalatt ráér meglátogatni, hazasietett, bezárta a
szállást, eszében sem volt, hogy valaki lehet odabenn a szobában, s
aztán két napig ott mulatott Váczon. De jó, hogy nem három napig
mulatott, mert már nem volt se tojás, se hajpor.</p>
<p>Hanem Miklós öcsém azóta az otkolonnak még a szagát sem állhatja
ki.</p>
<hr class="chap" />
<p><span class="pagenum"><a name="Page_87" id=
"Page_87">-87-</a></span></p>
<h2>EGY FÖLTÉTEL ALATT.</h2>
<p class="center">Elbeszélés.</p>
<p>X. és Y. szomszéd földesurak és jó barátok voltak.</p>
<p>Y-nak volt felesége, szép, fiatal és szellemdús, X. pedig garçon
volt.</p>
<p>Y. igen jól tudott pikétezni, a felesége még jobban, de X.
legeslegjobban. Ezt játszottak együtt mindennap.</p>
<p>A pikét tulajdonképen két ember számára való játék, de
játszhatják azt hárman is. A ki veszt, az pihen.</p>
<p>Ha ők hárman játszottak együtt, akkor az asszony rendesen
megnyerte a játszmát a férj ellenében, mert jobban játszott; a
házibarát ellenében megint megnyerte, mert az készakarva engedett
neki. Ilyenformán az asszony mindig benne volt a játékban, míg a
két férfi soha sem jutott hozzá, hogy egymás ellen játszszék.</p>
<p>Szép játék az a pikét nagyon.</p>
<p>Hanem egyszer mégis támadt X-nek valami etymologiai
scrupulusa.</p>
<p>Etymologiainak nevezhető, mert abból támadt, hogy Y. kutatni
kezdé, miért hivják a hármas pikétben azt, a ki pihen,
«királynak».</p>
<p>Azért, mert meg van koronázva!</p>
<p>De már így nem szép játék a pikét.</p>
<p>A míg Y. ezen a sajátszerű nyelvészeti talányon törte a fejét,
hogy miért «király» az a pikétben, a ki csak nézi? azalatt X.
elnyerte tőle a birodalmat, neki megmaradt a korona. <span class=
"pagenum"><a name="Page_88" id="Page_88">-88-</a></span></p>
<p>A szép asszony megszökött a házibaráttal.</p>
<p>Ennek válóper lett a folytatása s új házasság a vége. Y. elvált
a nejétől s X. összekelt a szellemdús szép asszonynyal, s rá nézve
ezzel vége volt a vígjátéknak.</p>
<p>Hanem Y. nem tudott megnyugodni a sors végzésében: neki nem volt
elég «egy sütetből egy lepény».</p>
<p>Hozzá volt már nagyon szokva, hogy legyen valakije, a kivel
délutánonkint elkártyázgassék; de föltette magában, hogy mostanság
olyan asszonyt keres, a ki maga legyen a királyné, ő nem lesz
király többet.</p>
<p>Megtalálta. Egy derék, kapitális özvegy asszonyt a legjobb
korban. Hatalmas, kaczkiás menyecske volt. Lovagolt, lőtt, mint egy
amazon, a baltát úgy bele tudta vágni a fába, mint akármelyik
kanász; a pipa is jól illett a szájába, hát még a sallangós
«teremtették?» pif-pof jobbra-balra olyan könnyen állt nála, mint
az «adjon Isten!» s ha megharagították, furkós bottal úgy
kitakarította az udvart, hogy csak úgy ugrált ki a paraszt a
kerítésen.</p>
<p>Ezt vette el második feleségül Y.</p>
<p>Az igaz, hogy ezt nem csábította el tőle senki. Rettegett attól
minden férfi. Az ám; de ő maga legjobban.</p>
<p>Azonban ez nem tudott pikétezni; nem tudott más kártyást, mint
épen csak «orronverősdit».</p>
<p>Az orronverősdi is igen szép játék.</p>
<p>A kinek kezében rekedt a kártya, attól azt kérdi a győztes:
melyik felében a játszmának van a «vörös disznó»?</p>
<p>Ha az a felelet, hogy az «alsó»-ban, akkor alulról kezdik a
kártyákat kihuzogatni s egyenkint a vesztes orrához ütögetni,
mindaddig, míg a vörös disznó elő nem kerül. Néha a vörös disznó az
ellenkező oldalon a legutolsó, olyankor mind a harminczkét lapot az
orrához verik.</p>
<p>Mindez természetesen szép gyöngéden történik; a kiméletes kéz
csak finomul végighúzza ellenfe orrán a kártyát, csak mutatja a
«verést», csak tréfásan odapeczczent vele, legyint, de nem üt;
kaczagva büntet.</p>
<p>Az új menyecske eleinte csak legyintett az egyes lappal,
<span class="pagenum"><a name="Page_89" id=
"Page_89">-89-</a></span> később aztán az egész játék-kártyával
legyintett, utoljára legyintett minden kártya nélkül.</p>
<p>S így már nem szép játék az «orronverősdi».</p>
<p>… Egy nyári idényben véletlenül összekerült a szliácsi fürdőben
X. és Y. Mind a ketten feleségeikkel együtt.</p>
<p>Y. még most is olyan szemeket vetett X-re, mint a vasvilla.</p>
<p>– Én nem tudom, panaszkodék X., ez az Y. úgy néz rám, mintha
agarat loptam volna tőle.</p>
<p>Egy olyan kis fürdőn pedig nagyon szűk térre van a társaság
összeszorítva s hamar kényelmetlenné válik, ha lát az ember
valakit, a ki félrefordítja a fejét, mikor találkozik vele. X. nem
állhatta tovább azt a kényelmetlen feszültséget. Egyenesen
rajtahajtott Y-ra.</p>
<p>– Ugyan, bajtárs, ne tarts már tovább haragot! Látod, jó vége
lett a dolognak. A mi elmult, jól ütött ki. Én gavallérmódjára
helyrehoztam, a mit vétettem; te is vigasztalást találtál. Békülj
már ki velem. Nyujtsd a kezedet.</p>
<p>De Y. csak a háta mögé dugta még mindig a kezét.</p>
<p>Pedig X. bajtárs olyan szívélyesen kérte bocsánatát.</p>
<p>– Jól van, mondá végre Y. Egy föltétel alatt kész vagyok neked
megbocsátani. – Szöktesd el tőlem ezt a másikat is.</p>
<hr class="chap" />
<p><span class="pagenum"><a name="Page_90" id=
"Page_90">-90-</a></span></p>
<h2>PETŐFI MINT SZINÉSZ.</h2>
<p>Legelőször Pápán ismerkedtem meg vele. Még Petrovics volt.</p>
<p>Első találkozásaink nem igen voltak rokonszenvesek.</p>
<p>Én a «képzőtársulat»-ban egy adomát adtam elő, mely szól egy
lutheránus papról.</p>
<p>Petrovics Sándor ezért keményen megrótt, hogy minek mondtam a
papról azt, hogy lutheránus? Mi köze a vallásnak ahhoz az
adomához?</p>
<p>Olyan igaza volt, mint a napfény. Az a pap lehetett volna
kálvinista is. Ellenben én sem voltam méltó a bünhödésre, mert az
adoma nem volt sértő, csak mulatságos.</p>
<p>Petrovics Sándor akkor egy kurta gallérköpönyeget viselt, azzal
az ajkáig betakarta magát s nagyon keveset beszélt. Az utczán fejét
előtartva, rohamléptekkel járt s nem tért ki senki elől. Nem is
igen barátkozott.</p>
<p>Másodszor megint a képzőtársulatban találkoztunk.</p>
<p>Ekkor meg azt a tréfát tette meg, hogy Vörösmarty Szózatát
szavalta el, olyan tájszólással, a minővel Tallérosy Zebulon
beszél.</p>
<p>Ekkor aztán rajta volt a sor kikapni! Megrovatott keményen e
szentségtörő merényletért. A Szózatot (!) tótosan (!) szavalni el
(!) hisz ez káromkodás.</p>
<p>Pedig ismét neki volt igaza, mert ő csak szinészi idomító
tehetségét akarta bemutatni egy genreben, s ezt nem értette meg a
képzőtársulat.</p>
<p>De hát magyarázzuk meg azt is, hogy mi volt az a képzőtársulat?
<span class="pagenum"><a name="Page_91" id=
"Page_91">-91-</a></span></p>
<p>Ez a felsőbb iskolai fiatalságból alakult egylet volt, Tarczy
Lajos tanár választott elnök alatt, melynek gyülésén a tagok
irodalmi műveiket olvasták fel, novellákat, verseket, essayket,
politikai és tudományos értekezéseket, s szavaltak verset és prózát
s azután rögtön megbirálták a hallottakat kölcsönösen. A mely
felolvasott mű kiállta a birálatot, az felvétetett a társulat
«Érdemkönyvébe». (Ez volt a föladat: a birálathoz hozzászoktatni
egymást.) Majd jutalmakat tűztek ki pályaművekre; akademikus
tudósosokat kértek föl a pályadíj odaítélésére s még fényes
zsebkönyvet is adtak ki «Tavasz» czím alatt. Ebben jelent meg
Petőfinek is, nekem is, a legelső nyomtatott munkánk.</p>
<p>E képzőtársulat tagjai közül lett egy miniszter (Kerkápoly), két
fő-kormányhivatalnok (Gondol, Kozma S.), egy hős honvédezredes
(Gózon Lajos), öt országos képviselő (Kerkápoly, Kozma, Bárány,
Gaál, Jókai), egy híres festő (Petrics Soma), két poeta; meg hogy a
leghíresebb embert ki ne felejtsem, Parragh Gábor, az országhírű
borász.</p>
<p>Abban az évben a három kitűzött jutalmat (aranyokat!) mi hárman
nyertük el: Petrovics, Petrics és én. Ezen kezdődött a kapocs.</p>
<p>Már az is mutatja, hogy milyen jó politikus volt a
képzőtársulat! Ha egy jutalmat tűztünk volna ki, a nyerőnek ezt
soha meg nem bocsátották volna; de hármat tűztünk ki, hárman
nyertünk, s jó barátok lettünk.</p>
<p>A vakáczió aztán szétszórt bennünket a világba.</p>
<p>Én a következő évben Kecskemétre mentem jogot hallgatni.</p>
<p>Egy esős, késő őszi napon betoppan hozzám valaki. Az ismeretes
gallér-köpeny hátulról látva is elárulta volna.</p>
<p>– Petrovics! kiálték a nyakambaboruló elé.</p>
<p>– Nem Petrovics, mondá ő, hanem Petőfi!</p>
<p>Már akkor Bajza Athenæumában e név alatt jelentek meg
költeményei; de én azt nem tudtam. Itt nem járattunk <span class=
"pagenum"><a name="Page_92" id="Page_92">-92-</a></span> lapokat.
Kávéházban pedig nem voltam én soha diákkoromban.</p>
<p>Aztán elmondá, hogy ő most színész az itt működő Szabó-féle
színtársulatnál – harmincz váltó-forint «proportiora».</p>
<p>A mi annyit tesz, hogy ha van a cassában nagyon-nagyon sok
forint, akkor jut neki belőle harminczszor egy forint; ha pedig
nincs a cassában semmi, akkor jut neki belőle harminczszor
semmi.</p>
<p>Öltözete, a miben meglátogatott, nem volt valami fényes. A
gallér-köpeny képviselte a telet; egy szürke vitorlavászon kabát
pedig a nyarat. Úgy, hogy én meg voltam szeppenve, mikor
háziasszonyomnak, a szép nemes magyar arczú Gyenesnének bemutatva
barátomat, az meghitta őt másnapra ebédre. Aggódtam, hogy talán nem
is lesz elég díszes öltözete ily megjelenéshez. Kellemetesen
csalódtam. Petőfi másnap egész gavallérnak öltözve áll be hozzám.
Csinos violaszín frakk volt rajta, sárga gombokkal, melyek
mindegyikén más alakú állatfej pompázott. Ez volt az egyetlen és
utolsó frakk a világon, a mely Petőfi testét érintette; ebben
festettem le őt miniature-képben olajba. Sokat adnék most azért a
képért, ha valaki elém hozná. Ő elvitte magával Debreczenbe.</p>
<p>És azután vacsora fölött kiderült, hogy Petőfi oly társaságban,
a hol hölgyek is vannak, nemcsak elmés, de ügyes mulattató, a nyers
kevély modor, melyet férfiak irányában gyakorol, egészen lefoszlik
róla, s kitünik alóla egy udvarias, derült kedélyű, meleg szívű
ifju, a ki egyszerre megtudja magát szerettetni mindenkivel.</p>
<p>Ilyennek persze nagyon kevesen ismerték Petőfit; verseiből, a
külvilág előtti megjelenéséből sem tünik ki ez alak, de én, a ki
láttam őt nők körében, saját anyámnál, az ő saját anyjánál, barátai
nejeinél, mindenütt a leggyöngédebb modort észleltem nála;
figyelmes, barátságos volt, egy kérésre engedett, elszavalta
verseit, ha kivánták; saját neje előtt épen a szolgálattevő lovag
(cavalier servant) <span class="pagenum"><a name="Page_93" id=
"Page_93">-93-</a></span> szerepét viselte s egy ízben Petrics
Somát keményen megdorgálta azért a figyelmetlenségeért, hogy nők
társaságában e szót szalasztá ki ajkain: «fene» (!) Pedig bizony
ott van ez egy pár helyen Petőfi verseiben nyomtatva is, még pedig
mint «veszett fene», s köztudomású róla, hogy micsoda erőkifejezést
használt ő egyszer Pest város kapitánya ellenében, midőn az
felkérette, hogy irjon valami jubileumra dicsverset. A ki nem tudná
a válaszát rá, megtalálhatja azt Hugo Victor Nyomorultjaiban, a
waterlooi ütközet leirásának utolsó fejezetében a czímben. Csakhogy
Petőfi rá is duplázott. Először a határozatlan igét használva,
másodszor, mikor visszaüzent neki a kapitány, hogy «nem ingyen
kivánja ám, hanem ötven forintért a verset», akkor meg a határozott
módú igét küldve neki válaszul.</p>
<p>Hanem nők előtt csupa gyöngéd kedély volt a szikrázó elmésség
mellett.</p>
<p>Két dolgot nem hallottam Petőfitől soha: kérni valamit és
panaszkodni valamiről.</p>
<p>Színészi pályája nem volt gyönyörteljes.</p>
<p>Hangja és alakja nem volt e hivatáshoz szabva; de szenvedélye és
tanulmánya annál nagyobb. Szűk szobácskájában, hol házi asszonya
ugyanazzal foglalkozott a mivel ő: «költéssel», csakhogy az
csirkéket költött, naphosszant tanulmányozta Shakespearet, s már
ekkor tanult angolul. Francziául régen jól tudott s rendesen
megjavítá az első művészeket, ha azok rosszul mondák ki az idegen
neveket, a miért dühös volt rá a rendező, Almásy, ki ehhez jobban
akart érteni, s például a «qu»-t x-nek parancsolta kimondani Petőfi
daczára! Szerepei, miket otthon betanult, Shakespeare és Molière
alkotásai voltak s azután játszott harmadrendű lógósokat. Azokban
is volt egy szerencsésebb vetélytársa, ki sok jobb szerepet elvett
az orra elől. Petőfi arra sem panaszkodott, csak fenyegette, hogy
megöli. Ez volt Németi. (Most színigazgató a vidéken.) Annak persze
szép hangja volt, ha nem ismerte is Shakespearet, de tudott
népdalokat énekelni. Míg Petőfi hasznavehetetlen <span class=
"pagenum"><a name="Page_94" id="Page_94">-94-</a></span> volt az
énekkarban. «Dejszen fürészelhet az úr azzal a hegedűvel
naphosszant az én fülembe», mondá Laczkónak, a karmesternek, «nem
tanulok én azért meg egy nótát sem».</p>
<p>Ekkor aztán annál több némaszereppel szekirozták. Ő tudott
magának ezért revancheot szerezni. Egyszer spanyol kard helyett egy
nagy furkós botot dugott az öve mellé, majd meg felpeczkelte az
orrát piszének, másszor meg a magyar süvegében a kifityegő csákóba
egy hosszú pálczát tüzött s azzal felfelé peczkelte azt s a primos
heros szerepét úgy elrontotta vele, hogy az maga is kaczajra
fakadt, mikor meglátta.</p>
<p>Décsi (ez volt a hős) azt mondá erre Petőfinek (pedig szerette
nagyon): «ha én most igazgató volnék, önnek félgázsiját lehuznám!»
No ugyan nagyot vesztett volna vele! Abban a hónapban épen semmi
volt a tiszta jövedelem. Kapott volna fél semmit egész semmi
helyett.</p>
<p>Pedig a közönség kezdte már megszeretni Petőfit a színpadon. A
«Falusi lakodalomban» csak egy jelenete volt, mint vőfélynek. Annak
a furcsa mondókáját Petőfi oly hű genre-festéssel adta elő, hogy
jelenet után kitapsolták.</p>
<p>Általában a genre-szerepek voltak kedvenczei, s Egressy Gábor az
eszményképe. Szavalni (szobában) igen szépen tudott; arczkifejezése
jellemző volt.</p>
<p>Hangja kis társaságban hajlékony és igazi melegségtől áthatott
volt, míg a színpadról tompán, fátyolozottan hangzott le.
Szavallata magánkörben a legtökéletesebb magyar zamattal birt. Első
nagy szerepében ezt az előnyét is elveszté. Krumm Illés volt az:
Egressyt utánozta benne, tótos kiejtéssel adva a félszeg
candidátust, s megint azt hitte róla a hallgatóság, hogy ő maga
tót. Ha pedig saját költeményeit szavalta, magával ragadta a
hallgatót, mint a művész.</p>
<p>Egyszer, tavaszszal, az idény vége felé jutalomjátékot kért
Szabótól. Meg is lett az neki igérve.</p>
<p>De Petőfi «Lear királyt» választotta, s abból a maga
<span class="pagenum"><a name="Page_95" id=
"Page_95">-95-</a></span> számára a bolondot. Ez pedig olyan darab,
a mivel nem igen szoktak megbirkózni vidéki szinpadon.</p>
<p>Én is mérlegbe vetettem befolyásomat, hogy Lear szinre
kerüljön.</p>
<p>Hogy honnan jutottam ehhez a befolyáshoz, azt is elmondom. Nem
voltam ám akkor még se drámaíró, se lapszerkesztő.</p>
<p>De voltam piktor!</p>
<p>Már akkor tömérdek urat és kisasszonyt leolajfestettem
Kecskeméten és rajztanodát állítottam fel lakásomon, melyben a
reményteljes fiatalság orrokat, füleket, szemeket formálni tanult
tőlem. (Abonyi Lajos irótársam bizonyíthatja, ő is tőlem tanult
rajzolni.)</p>
<p>Tehát egyszer a «Velenczei nőt» adták volna elő a szinpadon, a
mi igen hatásos darab. De kell hozzá a velenczei «szárnyas
oroszlán,» a mi nélkül nem lehet azt előadni; mert az is szerepel
benne. A társulat pedig nem hordott magával diszítőt, s egész
Kecskeméten nem volt piktor.</p>
<p>Ekkor felém fordult a szorongatott igazgató figyelme. Én aztán,
Petőfi közbenjártára készítettem egy olyan hatalmas velenczei
szárnyas oroszlánt Szabónak, hogy az az egész Thespis szekerét
kirántotta a bajból.</p>
<p>E hálára támaszkodva léptem fel aztán én is Lear király mellett
s interventióm nem volt sikertelen.</p>
<p>Ámde a nagy királynak tömérdek akadálylyal kellett megküzdenie,
a míg Petőfihez eljuthatott. Először is Décsinek, kire a czímszerep
várt, az a jogos követelése volt, hogy Ó-Anglia királyának
lehetetlen a küldiplomatia előtt megjelenni egy olyan hosszú vörös
palást nélkül, mely legalább két apródnak dolgot adjon az
utánavitelben. Pedig Szabónak nem volt kedve neki ilyen superfluet
csináltatni.</p>
<p>Ezen is segítettünk. Egy derék honleány idekölcsönözte a vörös
ablakfüggönyeit s kettőt összevarva belőlük, készen lett Lear
díszpalástja.</p>
<p>Most újabb akadályok gördültek elé. <span class=
"pagenum"><a name="Page_96" id="Page_96">-96-</a></span></p>
<p>Learnak leányai is vannak: jók és rosszak. Szabónak pedig
primadonnái voltak: könnyűek és nehezek. Kesziné könnyű,
villitermet volt; De Cau Mimi pedig erős amazoni alak.</p>
<p>De Cau Mimi semmiképen se akarta Gonerilt játszani, a gonosz
leányt; hanem Cordeliát, a szelidet. Lear király pedig azt mondta,
hogy ha ő neki «ezt» a Cordeliát kell holtan az ölében a szinpadra
kivinni, hát abba ő megszakad, hamarább, mint Shakespeare
kivánta.</p>
<p>Ismét minden diplomatiai rábeszélésünket elő kellett vennünk; –
s miután Cordeliát nem lehetett arra rábírni, hogy legyen könnyebb,
Leart kellett arra capacitálnunk, hogy legyen erősebb. A mi meg is
lett.</p>
<p>Mégis szinre került Lear király, Petőfivel mint bohóczczal: ki
szerepét, minden hozzákötött várakozás ellenére, igen szomorúnak
vette; komoly philosophot játszott benne s egy cseppet sem álczázta
magát: egészen Petőfi volt, s azért nem is tetszett a publicumnak.
Hisz nem volt ebben semmi bolond! Én és többi barátai azonban meg
voltunk vele elégedve.</p>
<p>De bezzeg nem volt ő megelégedve mi velünk!</p>
<p>Az egész jövedelem-osztalék, mire az igazgatói számla retortáján
keresztülment, tett Petőfi számára tíz váltó forintot.</p>
<p>Pedig már akkor Petőfinek Dudásné asszonyomnál húsz forintra
felment a libegő adóssága szállásbér és ebéddíj fejében. S ez a
jutalomjáték volt minden reményének kártyavára. Ez is összedült. A
kiadott versekért még akkor nem fizettek a szerkesztők, az irói
honorarium chimæra volt.</p>
<p>Dudásné asszonyom pedig nem érte be tíz forinttal. Neki húsz
kellett.</p>
<p>Hiszen a másik tizet előteremteni nem lett volna Petőfi
barátaitól boszorkányság, bár magunk is szegény ördögök voltunk;
hanem ezt Petőfivel elfogadtatni: az volt a circuli quadratura!
<span class="pagenum"><a name="Page_97" id=
"Page_97">-97-</a></span></p>
<p>Én megkisértettem azt. Volt hozzá jogczímem. Akkor írtam meg
legelső drámámat: «A zsidó fiu»-t. (Pedig még akkor nem voltam
terézvárosi képviselőjelölt.) Versekben volt írva. Az akadémiai
nagy pályázatra szántam. Kisebb vágyaim nem voltak. Annak idegen
kézzel kellett letisztázva lenni. Petőfi vállalta magára a
lemásolást. Gyönyörű férfias irása volt, mint a gyöngysor. Én tehát
megkisértettem neki pénzt adni azért a terhes fáradságért. Huh, be
büszkén utasított vissza.</p>
<p>«Én nem irtam neked pénzért! Én sem kérdeztem, mikor
lefestettél, hogy mit fizetek érte?»</p>
<p>Hanem hát Dudásnétól tíz forint adóssággal megszökni megint nem
illik. – Innen pedig menni kellett.</p>
<p>Petőfi e nehéz feladatot így oldotta meg. Laktársam és közös
barátunk, Gyenes Pali (szerencsétlenül agyonlőtték hivatalos
működése közben) birtokosa volt egy rongyos Calepinusnak; azt már
mind kiolvastuk; vagy talán bele sem néztünk; már nem emlékezem rá
bizonyosan.</p>
<p>Egy szóval nem volt rá szükségünk. Ezt az elephantina molest
kérte kölcsön Petőfi, abból a czélból, hogy azt leteszi zálogba
Dudásnénál. Tartsa magánál e könyvet Dudásné mindaddig, a míg ő
pénzhez fog jutni. S ő e könyv előmutatójának kiszolgáltatja a rá
betáblázott adósságot. (Egy ötfontos váltó! nem font sterling,
hanem bécsi font.)</p>
<p>Dudásné látszólagos megnyugvással fogadta el a csudálatos
hypothékát, de szívében mást főzött. Szerencsére volt Dudásnénak
egy szép kis unokája, Juliska (ez is Juliska volt), ki a költő
iránt nagyobb rokonszenvvel viseltetett, mint az öreg asszony. Ez
megsúgta neki, hogy öreg anyja őt azzal bízta meg, hogy éjszaka,
mikor már Petőfi alszik, keljen fel, lopózzék az ágya mellé, vegye
el székéről a szép sárga gombos frakkot s tegye helyébe a
vitorlavászon-zubbonyt neki: utazzék abban; maradjon itt a frakk,
ez jobb kézi zálog a könyvnél.</p>
<p>E cselszövény fölfedezése sietteté a dráma kifejlődését.
<span class="pagenum"><a name="Page_98" id=
"Page_98">-98-</a></span> Költő barátunk azon az éjen nem ment
szállására aludni, odajött hozzám.</p>
<p>Elmondta, hogy még ez éjjel útnak indul Pestre. – Gyalog.</p>
<p>Egy tizes volt az egész pénze. Egy pár fehérnemű és egy csomó
vers a batyujának terhe.</p>
<p>Derék háziasszonyom még egy csomó pogácsát és egy sódart kötött
mellé; mi ketten, Gyenes Palival, elkisértük őt a város végéig.
Sáros, nedves éjszaka volt. Szekér nem járt, mely fölvette
volna.</p>
<p>Ilyen hadi-készülékkel indult el Petőfi – meghódítani a világot.
– És meghódította azt.</p>
<p>Hogy mi lett Calepinusból? Azt is elmondom.</p>
<p>Hogy Dudásné elszalasztá a sárgagombos frakkot, nem várt tovább,
a hogy illett volna, az öt fontos váltójával a lejáratra, hanem
felvitte az akkori jó derék tanárunk, Szabó Sándorhoz s elmondta
neki nagy veszedelmét. Tanárunk, ismerve kettőnk baráti viszonyát
az eltávozotthoz, tudatta velünk a Calepinus dolgát. Gyenes Palival
megvettük a tulajdon Calepinusunkat a collegium számára tíz
forintért, Dudásné nagy bámulatára és megelégedésére.</p>
<p>Fél év mulva kaptam levelet Petőfitől Debreczenből, melyben
gratulál nekem, hogy a «Zsidó fiu» mint egy hajszál híján nyertes,
dicséretre méltattatott az akademia által. Tőle tudtam ezt meg
legelébb. A hirlap ritka jószág volt arra mi felénk. (Ez a levele
így volt aláírva: Kis Pönögei Petőfi Sándor Pál; minthogy Pönögei
Kis Pál álnév alatt jelent meg egy verse.)</p>
<p>Milyen nagy öröm volt ez akkor ránk nézve.</p>
<p>Petőfi szinész akart lenni, én festő; egy harmadik muzsa
megfogta kezeinket s elvezetett pályáinkról más világokba.</p>
<p>Petőfi volt akkor tizenkilencz éves, én pedig egy évvel
kevesebb.</p>
<p>Most még azt kell elmondanom, hogy azon idő alatt, <span class=
"pagenum"><a name="Page_99" id="Page_99">-99-</a></span> a míg
Kecskeméten szinész volt Petőfi, mik történtek vele irói
pályáján?</p>
<p>Kecskeméten is volt önképző társulata a fiatalságnak. (Azonkívül
műkedvelő-társulata, zene-egylete, dalárdája, táncziskolája és
tornászata – mind ingyen!) S volt egy írott lapja is: «Calliope.»
Ennek a szerkesztője volt Ács Károly, kinek igen szép költői
ihlettel írott versei jelentek már meg Bajza Athenæumában. Ránk,
névtelen poetákra nézve már akkor Ács Károly tekintély volt, a kit
még Petőfi is respectált.</p>
<p>De nemcsak verseiért volt Ács Károly tekintély,; de jó szívéért
is.</p>
<p>Nem hagyhatom feledékenységbe menni, hogy azt a historicus
violaszín frakkot azokkal a sárga gombokkal épen Ács Károly
megrendelésére s jótállására készítette Petőfinek a derék magyar
érzelmű Béler pesti szabómester; kivel annyira egyforma termetű
volt, hogy mikor társalgási darabokban jellemszerepeket kellett
előadni, ahhoz Ácsnak sarkig érő téli kabátját kölcsönözte ki.
Hideg, csikorgó deczemberi este volt, mikor érte jött. Ács Károly
unszolta Petőfit, hogy hazáig is öltse fel a meleg kabátot, de ez
nem volt rábírható; azt mondta, hogy elég, ha a szinpadon rontja, s
azzal szépen a köpenye alá vette s úgy vitte haza, másnap reggel
már megjelent nála kérlelhetlen pontossággal s hozta ismét azon
módon, szépen összehajtogatva, a hóna alatt a hosszú
redingotot.</p>
<p>Ács Károly szállásán volt a diák-kaszinó s egyúttal
tornaterem.</p>
<p>Egy zimankós deczemberi estén épen azon tanakodtunk Petőfivel,
hogyan kellene ezen az olympi nyomorúságon tisztességesen segíteni?
Nem lehetne-e valami irodalmi merényletet elkövetni? Teszem föl:
kinyomatni egy füzetkét s azzal a kecskeméti ismerősöket
megadóztatni. Hozzá való anyag lett volna elég. Petőfinek voltak
versei; nekem is volt egy novellám, a mit rendelkezésére
bocsátottam. De hol a nyomda-költség? Itt a bökkenő. <span class=
"pagenum"><a name="Page_100" id="Page_100">-100-</a></span></p>
<p>– Nekem van egy eszmém, mondá Petőfi, s felugrott az ágyamról
(az volt a közös diván) s szokott rohamléptekkel elvágtatott.</p>
<p>Ment egyenesen Ács Károlyhoz.</p>
<p>Ott épen egy csomó diák birkózott s verte egymást a földhöz.
Petőfit is biztatták, hogy vegyen részt benne; de ő nem szokott
birkózni, csak Váradi Tónival, a ki engedte magát ütni, ha
Petőfinek kedve szotytyant hozzá. (Vívni is vele tanult együtt
Chappontól, s olyankor két kézre fogta a kardot, ha másként nem
bírt vele.) Megvárta, míg mind elmennek, akkor elmondta Ács
Károlynak, hogy mi járatban van?</p>
<p>– Adjunk ki mi hárman egy zsebkönyvet. Ács, Petőfi, Jókai. Az
azután jó lesz újévi ajándéknak. Megveszi azt Kecskeméten minden
ember.</p>
<p>Ács Károly rögtön ráállt a tervre, s nemcsak saját
költeményeivel igért hozzájárulni, hanem a mi sokkal nagyobb és
nehezebb része volt a föladatnak, magára vállalta, a jó öreg
Szilády Károly bácsit, a nyomdászok veteránját rábírni, hogy a
zsebkönyvet hitelbe nyomassa ki. (Ács Károlyt nagyon szerette
Szilády; ő írta a nyomdája megnyitásának ünnepélyére az üdvözlő
verset, chronostichont, melyért Kecskemét nagylelkű honleánya,
Szántó Mártonné által aranynyal jutalmaztatott.) Meg is igérte,
hogy kinyomatja a zsebkönyvet «post festára». Tehát a legnehezebb
kérdés meg lett oldva.</p>
<p>Petőfi másnap átadta verseit Ács Károlynak, hogy mondja meg, mit
szól hozzájuk? – s válaszszon közülök.</p>
<p>Ez volt az első és egyetlen kritikus, a kit Petőfi maga kért
fel, hogy mondjon véleményt a verseiről.</p>
<p>Mikor Ács Károly végig olvasta a verseket, azt mondta
Petőfinek:</p>
<p>– Kedves barátom! ezek mind oly nemes szellemű, oly szokatlan
költői erővel írt művek, hogy az egész világnak tetszeni fognak: –
de bezzeg nem Sembera Kalazancziusnak… <span class=
"pagenum"><a name="Page_101" id="Page_101">-101-</a></span></p>
<p>De hát ki légyen megint az a Sembera Kalazanczius?</p>
<p>Azt is elmondom. Ott laktam vele épen átellenben. Minden nap,
télen, mint nyáron, láttam őt reggel nyolcz órakor kijönni a
piaristák kapujából. Mikor az utolsó lépcsőn lenn volt, ott
megállt: gondolkozott; azután visszafordult, megnézni, hogy jól
bezárta-e az ajtót odafenn? Télen, mint nyáron, volt rajta egy
nyolczgallérú köpönyeg; egy sótartó alakú kalap a fején, azt a
lekonyított két füle tartotta; a kezében egy nádpálczát viselt, a
mire sohasem támaszkodott: mindig ütögetésre mérte azt a levegőben.
A száját folyvást úgy összefogta, hogy orra és az álla majd
összeért, és soha semmi köszöntésre nem szólt mást, mint
morgott.</p>
<p>Ő volt a kecskeméti censor.</p>
<p>Nevezetes hivatal!</p>
<p>Még a báli meghivók is az ő kezén mentek keresztül. Egyszer a
jogászbáli meghivókra azt nyomattuk, hogy «télhó» 12-ike. Sembera
Kalazánczius kikergetett vele bennünket: micsoda az a «télhó»?
odavittük neki aztán a Pesten megjelent naptárt s mutattuk benne,
hogy ime, télhó annyi mint januárius. Ej mit! rivallt fel a
hatalmas úr: «télhó, félhó, hoc ego non intelligo, nunquam
admittam!»</p>
<p>No hát – ehhez kellett elvinni Petőfi verseit, hogy censurázza
meg!</p>
<p>– Tudja ön, mit? szólt Ács Károly; előbb tegyünk a censorral egy
próbát. Van nekem egy latin ódám, a mi Szilády bácsinak annyira
megtetszett, hogy ki akarja nyomatni ingyen. Előbb elviszem a
censorhoz ezt; a mikor ez által jó kedélyre hangoltam (igen
szereti, ha valaki latin verseket ír), akkor majd előálljunk neki
az ön költeményeivel.</p>
<p>No iszen szépen jó kedélyre hangolta Ács Károly a censort azzal
a latin verssel. Majd megette érte. – Igaz, hogy hazafias költemény
volt; de Sembera Kalazánczius abban egyenes felhivást látott a
forradalomra; s megszidta a szerzőt latinul irgalmatlanul.
<span class="pagenum"><a name="Page_102" id=
"Page_102">-102-</a></span></p>
<p>Ez aztán jött nagy búsan elmondani a balesetet Petőfinek s
mutatja neki az ódáját, a miből a censor revolutiót olvasott ki.
«Akkor az enyémben az apocalypsist fogja találni.»</p>
<p>«Keressünk ki hát valami olyant a verseim közül, a melyikbe még
a censornak is lehetetlen beleakadni», szólt Petőfi szomorú
lemondással.</p>
<p>Lehetetlen? Egy censorra nézve nincs lehetetlenség.</p>
<p>A «Disznótorban» czíműre esett a választás. Már annál csak nincs
ártatlanabb vers a világon.</p>
<p>Petőfinek nagy biztatás kellett, hogy elmenjen a censorhoz. Arra
is csak úgy vállalkozott, hogyha Ács Károly is velemegy; mikor
aztán a censor lakáig elmentek, akkor azt mondta Ácsnak, hogy csak
menjen fel ő maga; majd ő addig ide lenn fogja várni. Hideg szél
fújt, Ács Károly ráadta addig a köpenyegét, hogy azalatt meg ne
fagyjon ide kinn.</p>
<p>Neki úgyis elég meleg volt a censornál!</p>
<p>Sembera Kalazánczius rá hagyta magát venni, hogy elolvassa a
verset rögtön; mivel Ács Károly nagyon szépen könyörgött diákul,
hogy sietős a dolog! Elolvasta azt s nagyokat buffogott közbe.
Teletömte az orrát tubákkal, újra meg újra elolvasta s újra és újra
morgott. Végre neki röffent Ács Károlynak:</p>
<p>«Hát ez quid hoc megint? Hát hogy meri az úr én tőlem azt
kivánni, hogy én ilyen obscurus (!) dolgot admittáljak! Audiat
tamen. «Gömböcz lesz fölöttünk a nagy ég: És mi e gömböczben
töltelék!» – Tamen hoc est sacrilegium! Az ég nem disznóhurka! És
én nem leszek disznóhurkában töltelék! – Non admittitur.</p>
<p>Kikergette a verssel együtt.</p>
<p>Még aztán megkisértettük magát a jó Szilády bácsit ráküldeni a
censorra, hogy beszéljen a lelkére; mondja el neki, minő nyomorban
él az a szegény költő, a kit egyetlen reményétől foszt meg
keményszívűségével. Az sem használt. Sembera Kalazánczius
kérlelhetlen maradt. <span class="pagenum"><a name="Page_103" id=
"Page_103">-103-</a></span></p>
<p>Mit tehettünk végre is? Voltunk jó pajtások elegen. Neki ültünk;
leírtuk Petőfi betiltott költeményeit sok példányban, úgy osztattak
ki azok a közönség között.</p>
<p>Ilyen világ volt a régi jó időkben.</p>
<hr class="chap" />
<p><span class="pagenum"><a name="Page_104" id=
"Page_104">-104-</a></span></p>
<h2>A VESZÉLYES TITOK.</h2>
<p>1864-ben egy márczius 15-iki utczai demonstratio után az osztrák
rendőrség Pesten egyszerre összefogott egy csoport előkelő és
népszerű hazafit. Összeesküvést akart fölfedezni.</p>
<p>Általános rémületet keltett e hír. Annyi összeesküvés csakugyan
volt közöttünk, hogy Schmerlinget minden pereputyjával együtt
utáltuk és gyűlöltük; de még az «éljen» kiáltástól és a «szózat»
zengésétől a «petroleumig» nagyon nagy messzeség van.</p>
<p>Megijedt minden ember azon; ha ilyen magasan álló tekintélyes
férfiakat minden teketória nélkül egyszerre csak összefogdosnak,
épen olyan jogon akármelyikünket kihúzhatnak oda, a hol a madár sem
jár, lábunkra húzhatják a spanyol csizmát s kérdezhetik tőlünk,
hogy kell-e Reichsrath?</p>
<p>Még nagyobbá tette a rémületet a nagy titokszerűség, a mibe az
elfogottak ügye hivatalosan beburkoltatott. Legközelebbi rokonaikat
sem eresztették hozzájok s még csak gyanítani sem engedték, hogy
mivel vannak vádolva?</p>
<p>Úgy látszik, maga a rendőrség is szerette volna azt tudni.</p>
<p>E közben az a megrendítő eset zavarta fel az előkelő körök
kedélyét, hogy egyike a fővárosban legismertebb ügyvédeknek, egy
tiszta jelleméért általánosan becsült férfi, több főúri családnak
rendes ügyésze, egy reggel minden kitalálható ok nélkül főbe lőtte
magát.</p>
<p>Ez volt Lángh Ignácz. <span class="pagenum"><a name="Page_105"
id="Page_105">-105-</a></span></p>
<p>Szép daliás alak, a ki becsülve volt a férfiaknál, szerencsés a
nőknél; ki nagy vagyont szerzett és tisztességes úton, s a mellett
nem is volt már gyermek, hogy amerikai párbajt lehetett volna
gyászesetében sejteni. Általános sajnálat kisérte végső
nyughelyéig.</p>
<p>De még általánosabb lett a megdöbbenés, midőn hagyatékát
számbavették s a nála levő számos letétemények között találtak egy
sokszorosan lepecsételt dobozt, melyre ez volt írva:</p>
<p>«Ez annak idejében Beniczky Lajosnak átadandó.»</p>
<p>Beniczky egyike volt a rejtélyesen elfogottaknak.</p>
<p>Lángh hagyatéki gondnokául egy szintén közbecsülésben álló
barátját, Ledniczky Mihályt nevezte meg. (Ki néhány év mulva
ugyanazon pisztolylyal lőtte agyon magát.)</p>
<p>Most már a kik e dolgot megtudták, csakugyan azt hitték, hogy
ime, itt van az egész politikai gubancznak a megoldása, ebben a
dobozban. A befogottak jó barátai ostrom alá vették a hagyatéki
gondnokot, hogy bontsa fel a Beniczkyt illető dobozt s engedje
megtudni, mi van benne?</p>
<p>Az ügyvéd azt felelte nekik, hogy az lehetetlen: egy lepecsételt
hagyatékot másnak felbontani, mint a hagyományosnak,
kriminalitás.</p>
<p>«Hát legyen bátorságod kriminalitást elkövetni, mikor annál
nagyobb érdek, egy ország nyugalma forog kérdésben. Lehettek
Beniczkynek ábrándos tervei, lehetnek e dobozban iratok, a mik tán
ezer meg ezer jó hazafit compromittálnak: lehet, hogy tégedet
magadat is».</p>
<p>Az ügyvéd nem engedte magát capacitálni: azt felelte, hogy
akármi van a dobozban, ő pecsétet fel nem tör. Inkább legyen
becsukva öt évre politikai vétségért, mint öt napra
pecsétfeltörésért. Hajthatatlan maradt. Ő meg fogja őrizni a
lepecsételt titkot, míg Beniczky elő nem jön azt átvenni. Addig
hadd függjön a Damocles kardja minden hazafi feje fölött.
<span class="pagenum"><a name="Page_106" id=
"Page_106">-106-</a></span></p>
<p>Azonban a mi titkot sok ember tud, azt «utoljára» a pesti
rendőrség is csak megtudja; egy reggelen rajta rontanak Ledniczkyn.
A rendőrségnek az a jó szokása van, hogy szereti az embert korán
felkölteni.</p>
<p>Követelik a lepecsételt dobozt.</p>
<p>Az ügyvéd hasztalan tiltakozik, hogy az hitbizomány; azt csak
Beniczky nyithatja fel: bebizonyítják neki a Reichsgesetzblattból,
hogy államfogolynak a rendőrség a gondnoka és eventuális örököse.
Ide a dobozzal, aztán ő maga is kisérje azt az inquisitio
törvényszéke elé.</p>
<p>Szegény L. nagy fogvaczogva hagyta magát a corpus delictivel
együtt a nagyon emlékezetes kaszárnyába vitetni, a hol azután a
hatalom személyesítőinek jelenlétében szakíttattak le ünnepélyes
karhatalommal a magánpecsétek s felnyittatott a doboz.</p>
<p>Abból egy másik katulya jött elő. Ez csak kemény papirosból
volt; nem is volt lepecsételve, de úgy le volt enyvezve, hogy azt
csak a hatalom pallosával lehetett felhasítani.</p>
<p>Mikor aztán annak a feneke is ki volt ütve, előkerült belőle egy
harmadik ládikó. Az meg már épen be volt zárva kulcscsal.</p>
<p>Most még lakatosért is kellett küldeni, a ki a zárt felnyissa:
«Macht geht vor Recht».</p>
<p>Végre felnyilt a titokteljes szekrényke s előadta várvalesett s
hármas szekrénybe lezárt rejtelmeit. No most már itt van az egész
országos komplott!</p>
<p>… Benne voltak Beniczky Lajosnak a budájáról való ezüst gombjai.
Egyszer hosszú útra ment s míg visszatért, ott elhagyta azokat
barátjánál, hogy azalatt el ne lopják.</p>
<hr class="chap" />
<p><span class="pagenum"><a name="Page_107" id=
"Page_107">-107-</a></span></p>
<h2>AZ EHETŐ DRÁGAKŐ.</h2>
<p class="center">Beszély.</p>
<p>Csak egy van ilyen a földön: a só.</p>
<p>Legdrágább köve az élő világnak.</p>
<p>Ha cserélnünk kellene, s azt mondanák, vagy ezt, vagy a többit!
vissza hajigálnók a földüreg sötétségeibe a gyémántot, a korund
minden faját s megtartanók a sót.</p>
<p>A só nélkül nincsen élet.</p>
<p>Ez a szép hölgy arczán a pír, ez a férfi izmaiban az erő. A só
nélkül nincs szerelem, nincs küzdelem. A só az a mi a napsugár.</p>
<p>Ha a só elveszne a földről, kihalna utána az emberiség
«sóéhhalálban.»</p>
<p>Egy történetet mondok el, a mit a sóvilágban hallottam néhány év
előtt.</p>
<p>A wieliczkai sóbányákat látogattam meg.</p>
<p>Jól tudom, hogy untatni fogom vele az olvasót, de mivel épen ily
realisztikus világban élünk, már csak tessék rászánni magát, hogy
ha a mesét magát meg akarja tudni, előbb kétszáz sóbavágott lépcsőn
szálljon le velem és tudja meg, hogy mi az a só-világ odalenn.</p>
<p>Az egy tündér-palota a föld alatt; nem egy, de hat-hét egymás
emeletében. Semirámis függő kertei, de megfordítva: nem egymás
fölé, de egymás alá építve, tavakkal, a mik egymás fölött függnek,
és lakosokkal, a kik egymás fölött élnek. Legfölül maga a város – a
napfényen – és annak lakói; de alatta kétszer annyi lakó.
<span class="pagenum"><a name="Page_108" id=
"Page_108">-108-</a></span></p>
<p>Egy pásztor fedezte fel az egész sóbányát, azt hitták
Wieliczkának; annak a neve lett megörökítve.</p>
<p>Most hét egymás alá ásott bánya van e tömör drágakőbe faragva,
mik együtt 240 méternyi mélységet képeznek s alattuk még a
megmérhetetlen kőtömeg, minek mélységét még az artézi kútfuró sem
mondta meg eddig; hossza 3300 méter, széle 1200 méter az embervájta
labyrinthnak, melybe tizenhárom akna vezet. Minden bányarésznek
fejedelmi, történelmi neve van: egy ország, egy história emléke az,
százszorta nagyobb, mint a pyramisok; és mennyivel áldottabb. A
kincs, a mit a felvilágnak, átadott, háromezer millió forint
értéket ád ki első fölfedezése óta. S e háromezermilliónyi kincset
Európa megette, elvigadta, szerelemben elcsókolódta, háboruban
vérül kiontotta. Háromezermillió forint ára só volt az!</p>
<p>Most ennek a helyén óriási tömkelegek vannak, egymást átszelő
folyosókkal, távjáratokkal, titáni barlangüregekkel, fejedelmi
tróntermekkel, székegyházi boltozatokkal. Suwaroff orosz tábornok e
század elején egyszer az egész táborával, három napig rejtőzött e
sóbánya üregeiben, mint ez a bánya évkönyveiben fel van jegyezve. A
magyar-osztrák uralkodók ittjártáról is tanuskodnak ez évkönyvvek,
s az emlékeket tartogatják a tiszteletükre faragott termek,
obeliszkok, egy-egy sóbavágott tündérpalota, oszlopokkal,
caryatidákkal, cherubimos oltárokkal, művészi szobrokkal – mind
sóból, miket ha hátulról a fáklya megvilágít, úgy ragyog tőlük az
egész, mint Szent János álomlátta menny-palotái.</p>
<p>Némelyikben egy-egy tó is van, mely fölött lenge csónak
szállítja át az utazókat; a legmélyebb akna, a Kloski fenekén pedig
van egy tengerszem, a melyről az a monda, hogy annak nincsen
feneke.</p>
<p>Egy vén lengyel felügyelő, ki a bányahelyiségeket mutogatva,
velem járt s vezetett só- és falépcsőkön, bivalybőrös sülyesztőkön,
csónakokon, s minden lehető és lehetetlen utakon keresztül, ismétlé
előttem azt a mondát, <span class="pagenum"><a name="Page_109" id=
"Page_109">-109-</a></span> midőn a Kloski üregében a magas mellvéd
előtt megálltunk, utána bámulva az aknakútból lassan alászálló égő
zsupp kévéknek, mik a titáni üreget bevilágították, s annak
vízfenekéről visszatükröződtek:</p>
<p>– Ennek az aknának nincsen feneke.</p>
<p>Azt én nem akartam hinni.</p>
<p>Az akna még a hajdani római mintára van vájva, minőt a tordai
sóaknában láthatunk, kuposan, mint egy üres czukorsüveg. A
tűzvilágításnál szépen kivehetők a só rétegei, mik nem úgy vannak
lerakodva, mint más kőé, gránité, paláé: függőlegesen, vagy miként
egy eldült könyvcsoport; a só rétegei úgy mennek, mint egy
kettészelt vöröshagymán látjuk, a réteg fenn kezdődik s aztán
elliptikus körhajlásban indul lefelé, a másik oldalon ugyanazon
réteg vissza kerül, de a legszélső rétegek már az eddig el nem ért
mélységben vesznek el középiveikkel. Az egész kupterem szürkésbarna
és márványvörös, pedig közelről tiszta fehér átlátszó kristály. A
tengerszem lenn a fenéken fekete, mint a bűvtükör.</p>
<p>– Bizony ennek pedig nem lehet elérni a fenekét! – bizonyítá
vezetőm, a vén felügyelő. Mert ha el lehetne érni, régen
megtalálták volna ottan azt a szép asszonyt, a ki ottan
fekszik.</p>
<p>– Hogyan? Egy szép asszony került e tengerszem fenekére.</p>
<p>– Bizony; a szép Starzeczky grófnő, a kit maig is keresnek ott
lenn; s a kinek az arcza bizonyosan most is olyan mint száz év
előtt volt, mikor innen oda leesett. A gyásztörténetről emlékezik a
kereszt itt hátunk mögött.</p>
<p>Valóban egy roppant nagy kereszt volt ott a sófalba
kidomborítva, és a kereszten végig valami lapidaris betük sorozata;
de a mit nehéz volt már elolvasni. A só nem jó monumentum.</p>
<p>Egy női név: «Lenora» kivehető volt még rajta.</p>
<p>– Anyámtól hallottam még, – beszélé a felügyelő, – hogy sokáig
igyekeztek a szép grófnőt megtalálni a sótengerszem <span class=
"pagenum"><a name="Page_110" id="Page_110">-110-</a></span>
fenekén; de semmi horoggal nem birták elérni, Megkisérlék aztán
buvárharanggal leszállni a vízbe: hanem a sóval telt víznek oly
irtóztató nyomása van a mélységben, hogy ember ki nem állja; a
tüdeje elfullad, a füle vért ömleszt, kénytelen
visszakérezkedni.</p>
<p>– Azt csodálom, hogy a hulla magától vissza nem jött a víz
színére; hisz a sótelt víz különösen nem engedi az emberi testet
elmerülni.</p>
<p>– Igen ám, mert harmincz fontnyi arany ékszer volt a nyakán,
derekán és karjain; az tartja odalent; inkább is az aranyért, és a
drágakövekért jártak utána olyan nagyon.</p>
<p>Kezdett érdekelni ez a történet.</p>
<p>Kértem a felügyelőt, hogy mondja el, mit tud a sótengerszem
halottjáról?</p>
<p>Azt felelte rá, hogy az hosszú történet; nem lehet itt
elmondani.</p>
<p>– Talán odafönn a vendéglőben, egy két pohár szomorodni mellett
inkább lehetne?</p>
<p>Az inditvány elfogadtatott.</p>
<p>– Hanem előbb kisértse ön meg ezt a viszhangot, mondá az öreg.
Kiáltson valami szót.</p>
<p>«Pax tecum!»</p>
<p>A sóakna ürege tizenháromszor egymás után verte vissza e
szókat.</p>
<p>Egy pisztoly-lövés mint pelotontüzelés hangzott benne.</p>
<p>Este felé megérkezett az én öregem; együtt vacsoráltunk; a bor
beszédessé tette, s lassanként rátért a világhírű sóbányáról a szép
asszony történetére.</p>
<p>– Mert hát, uram, onnan ered minden baj a világon, hogy nem jó
az asszonynak mindent tudni. Voltaképen semmit se kellene az
asszonyoknak tudni; se írni, se olvasni. A parasztnak úgy sem
használ az semmit, az úri nő meg tartson magának diákot, a ki
felolvasson neki olyan könyvekből, a miket a gyóntatója
helybenhagyott; annak diktálhat is levelet, ha szükség van rá, s ha
azt a <span class="pagenum"><a name="Page_111" id=
"Page_111">-111-</a></span> gyóntatója elolvasta és helyesnek
találta, el is küldheti. Az asszonynak csak annyit kellene tudni,
hogy a férjének engedelmeskedjék, hogy szépen fel tudjon öltözni,
hogy a háznál minden rendben legyen, hogy az ebéd idején
elkészüljön, a leves meg ne kozmásodjék. Tudjon egy kicsit hárfázni
is, ha uriasszony, vagy cziterálni, ha szegény; himet varrni, ha
dáma; zsákot foltozni, ha menyecske; járjon a templomba
szorgalmasan, tudja könyv nélkül a miatyánkot, a hiszekegyet, meg
az üdvözletet. Értsen a természettudományból annyit, a mennyi a
csirkeköltetéshez szükséges és a chemiából, a mennyi a május hurka
elkészítéséhez kívánatos; legyen annyi algebrája, hogy a rovást
össze tudja számítani; tudjon annyi geográfiát, hogy betaláljon a
városba hetivásárra; kedvelje az archaeologiát úgy, hogy az ős
anyja ruháit megbecsülje s a divaton ne kapjon; a mechanikai gépek
közül alaposan tanulja ki a kerekes guzsalyt, meg a motollát; ha
botanika kell neki ott a virágos kert, meg a káposztás kert; az
orvosi tudományhoz, a míg fiatal, úgy sincs semmi köze. Fiatal
asszonynak nem szabad betegnek lenni, vagy ha beteg, nem illik róla
panaszkodni; mert mindjárt mást gondolnak; ha pedig megvénül, úgy
is tudja magától a kuruzsolást, kancsérolást. A titkos
tudományokból birja az arkánumokat, hogy mit kell a hizó disznónak
adni, mikor nem akar enni s mitől lesz a ludnak kövér mája; mit
kell a földi bodzával mívelni, hogy a férgek kihulljanak a házi
állatokból? s a meteorologiából tanuljon meg annyit, hogy mikor a
pókok hálót fonnak a szabadban, akkor hozzá lehet fogni a nagy
szapuláshoz, mert tartós jó idő lesz. A mi pedig a magas politikát,
a férfiak dolgát illeti, ott «a te neved: hallgass!»</p>
<p>Ez volt az én Brankó barátomnak a programmja az asszonyokra
nézve általánosságban.</p>
<p>– Mert ha az asszony mindent akar tudni, az csak veszedelem ő rá
nézve, – folytatá az öreg, a specialis esetre alkalmazva nézeteit.
Ez volt a baj Starzeczky Lenóra <span class="pagenum"><a name=
"Page_112" id="Page_112">-112-</a></span> grófnénál. Az apja Kázmér
király idejében bányagróf volt a wieliczkai aknák fölött. Nagyon
megszedte magát. Nagyon okos ember volt; messzire járt az esze. A
sok pénzt a mit szedett, nem verte nagy uradalmakba, a miket az
ember, ha megriasztják, nem vihet magával a szomszédországba, hanem
összevásárolta a legdrágább ékszereket, a mik csak kaphatók voltak
hetedhét országban. Azt mondta, hogy az egyetlen leánya kedvéért
teszi. Fia nem volt. Meg is nézték a szép Lenórát, mikor vasárnap a
templomba ment; minden úrnapján más-más drága-köves láncz a nyakán,
bogláros párta a fején, gombok a mentéjén, öv a derekán. Egyszer
csupa karbunkulus, másszor csupa «macskaszem,» a mi a sötétben is
világít. Aztán rubintok, akkorák, mint egy pálinkás pohár feneke.
Azt mondják, hogy megér egy milliomot, a mit a bányagróf a leányára
ráhalmozott. Tulajdonképen nem is annyira a leányáért, mint azért,
hogy ne járjon hiába, ha egyszer netalán mennie kellene valamerre,
ha egyszer netalán eszébe jutna Kázmér királynak megkérdeni, hogy
miért van a vieliczkai bányagrófnak mindig sok pénze, neki pedig
soha sincs? Hanem hát király ő felségeiknek is jó az, a mi az
asszonyoknak, hogy nem kell nekik mindent tudni. Starzeczky gróf
csak egyre gazdagabb lett, aztán nem volt neki fia, a kire a nagy
szerzeményét ráhagyja. Hanem volt egy unokaöcscse: Wratislaw,
szinte Starzeczky. Azt gondolta, hogy ezzel összeházasítja a
leányát s aztán a családban marad a vagyon. Egy kis akadály volt
ugyan a közel rokonság; de azt el lehetett hárítani pápa ő
szentsége abszolucziójával, mely mindent jóvá tehet. A nagy
prédikátor, a szent Klinkowstrőm a mult nagy bőjtben szépen
megmagyarázta ezt nekünk a prédikátiójában. Már Ábel és Kain, mikor
egymásnak a hugait nőül kérték: Kain Ábel hugát Aklimát, Ábel meg
Kain hugát Lebudát: elébb Rómába írtak engedelemért, s csak miután
onnan megkapták az absolúcziót, mentek a paphoz. Külömben most
mindnyájan törvénytelen gyermekek volnánk. <span class=
"pagenum"><a name="Page_113" id="Page_113">-113-</a></span></p>
<p>– De már ennek az örömére igyunk egyet.</p>
<p>Brankó nem volt az az ember, a ki kétszer kináltatja magát,
hanem inkább az az ember, a ki kétszer iszik egy kinálásra.</p>
<p>– No – hát összekeltek szépen. Egymáshoz illő szép pár voltak.
Wratislaw igazi nyalka mazúr, Lenóra is derék egy vászoncseléd.
Hanem hát az új házasok nem voltak boldogok. Az ifjú asszony nagyon
sokat tudott már. A vén apja elég ostoba volt, hogy franczia
nevelőnőt tartson neki, a helyett, hogy beadta volna szépen a
karmelita apáczákhoz, s a madame tele verte a leány fejét
mindenféle világi hiábavalósággal. E miatt sok koczódásuk volt már
az első napokban. Azt mondják, hogy Wratislaw meg is verte a
feleségét. No bizony nagy dolog! Hát hiszen, melyik asszonyt nem
verték meg soha? Nálunk ez szokás. A lengyel paraszt addig le sem
hagyja ülni a feleségét a háznál esküvő után, a míg meg nem verte.
Nem is hiszi el az asszony, hogy szereti az ura igazán, ha meg nem
verte. A szegény ember megveri a feleségét ostornyéllel, vagy
somfa-bottal, a mit kap; a gróf pedig aranygombos czukornáddal. No
hát kivánhat valaki czukornádnál valami jobbat.</p>
<p>– Az igaz, hogy ha kávéfával, vagy teafával verné meg, az még
rosszabb volna, mert az tüskés.</p>
<p>– No hát! De még a verést csak elszivelte volna a grófné; hanem
más volt az, a miért kesergett. Férje az első mézeshétben elutazott
küldetéssel Szentpétervárra Ponyatowszkyhoz, a kinek már akkor
kifelé állt a rudja Katalin czárnő udvarából. Aztán Ponyatowszky
visszajött; Wratislaw pedig ott maradt Katalin czárnő udvarában;
haza sem tekintett egy esztendeig. És Lenóra grófnő már tanulta a
históriából, hogy ki az a Katalin czárnő? És e miatt nagyon sokat
kesergett. De hát mire való az asszonyoknak históriát tanítani?</p>
<p>Brankónak azon véleményét, hogy az asszonyoknak nem kellene
históriát tanulni, én még azzal az észrevétellel <span class=
"pagenum"><a name="Page_114" id="Page_114">-114-</a></span>
szaporítottam, hogy jobb lett volna, ha Katalin czárnő idejében az
asszonyok nem «csináltak» volna históriát.</p>
<p>– Biz igaz. Helyeslé az észrevételt a vén lengyel. Magam is azt
akartam mondani. A két császárnő feldarabolta Lengyelországot. A
wieliczkai sóbánya: ez a szürke gyémánt, Mária Teréziának jutott.
Attól az időtől kezdve azután Wratislaw gróf nem Pétervárott, hanem
Bécsben lakott, s attól az időtől kezdve Lenóra grófné nem észak
felé fordította szemeit, mikor könyezett, hanem nyugat felé. Bolond
asszony! Mi szükség egy lengyelasszonynak sirni? Elég sós a mi
földünk úgy is. Ha én úrasszony vagyok s keserűségem van,
fölpofozom a szolgálóimat: sirjanak helyettem azok; de a magam
szemeit nem vörösítem ki vele. Aztán nem is volt rá semmi oka. A
bécsi udvarnál nem olyan erkölcsök voltak, mint a
szentpétervárinál. Én ugyan azt sem tudom, hogy a szentpétervárinál
voltak-e rosz erkölcsök? hanem hát a világ mindent összebeszélt
akkor; azonban azt bizonyosan tudom, hogy Bécsben nagyon vigyáztak
a tisztességre, s a ledér asszonyokat még tömlöczbe is zárták.
Bizony nem azért lakott ott Wratislaw gróf, hanem azért, hogy a
wieliczkai bányagrófságot elnyerje. S ha a feleségét nem hordta
magával, azt gazdálkodásból tette. Az asszonyféle nagyvárosban
sokba kerül. Igy is tömérdeket elköltött. Wratislaw gróf, csak
olyankor jött haza, mikor az ipától pénzt kért; ha megkapta, megint
sietett vissza Bécsbe. Egyszer aztán el is érte a czélját. Az öreg
Starzeczki gróf meghalt s Wratislaw gróf lett rögtön kinevezve
Wieliczka kormányzójává. Sós hivatal, nagyon sós hivatal. Tudja ön,
hogy mi különbség van a víz és a bányagróf táskája közt?</p>
<p>– Tudom. Az, hogy a víz bizonyos mennyiségű sóval saturálódik,
de a bányagróf zsebe soha sem sutarálódik.</p>
<p>– Ördöge van, hogy kitalálta!</p>
<p>– Mikor Wratislaw gróf kineveztetésének hire megérkezett,
senkisem örült annak jobban, mint Lenóra grófné. Gondolta: no már
most itthon kell neki maradni; ha <span class="pagenum"><a name=
"Page_115" id="Page_115">-115-</a></span> kormányzó akar lenni
Wieliczkán, itt is kell neki laknia. Egyszer jött az örvendetes
hír, hogy ő felsége maga is szerencsésíteni fogja a mi hires
sóbányánkat legmagasabb látogatásával. Wratislaw gróf leküldött
Bécsből egy német czeremonia-rendezőt, hogy a felséges asszony
elfogadására minden pompát előre elkészítsen. Lenóra grófné nagy
örömmel hallotta ezt; tehát ő is be lesz mutatva a császárnőnek;
tehát őt is látni fogja már az udvar, mint asszonyt. Nem kimélte a
költséget az elfogadási pompához. Maga járt a munkásokat buzdítani
pálinkával és borravalóval. Akkor faragták ki két hét alatt azokat
a cherubimos portálékat, meg az oltárt és az óriási kétfejű sast a
padmalyon, a miket ha hátulról megvilágítanak, úgy ragyognak, mint
a kristály. Mikor minden pompa meg volt téve, épen az udvar
megérkezése előtti napon jött meg Wratislaw gróf. Lenóra grófné
nagy örömmel dicsekedett el neki az előkészített pompa
részleteivel, s látták őt férje karján végig járni a bányatermeken
és ragyogó orczával mutogatni: itt ez lesz ott az lesz! A főparádé
a nagy viszhang teremében fog végbemenni: felülről az akna nyilásán
egy nagy transparent fog alábocsáttatni a császárnő arczképével, az
átelleni falon lámpákból kirakva tündököl koronája és névelőbetüi;
a felső karzaton foglalnak helyet a magas vendégek, az alsó
karzaton a zenekar, lenn a tengerszem vizén pedig a csónakok fognak
lebegni. Mikor azután Lenóra grófné e szót fogja kiáltani «vivat
regina,» a mit tizenháromszor ver vissza az ekhó, akkor megzendül
odalenn a koronázási induló (még akkor Gott erhalte nem volt), a
csónakokban meggyujtják a tűzi játékot, s száz röppentyü meg szines
tüzetszóró girandole világítja majd be a földalatti
tündérpalotát.</p>
<p>– Ez mind igen szép lesz! helyeslé Wratislaw gróf. Hanem már
most még egy szót, asszony. Előbb be kell mutatnom téged a
császárnőnek.</p>
<p>– Jó lesz, édes uram.</p>
<p>– Úgy mutatlak be néki, mint Starzeczky Lenóra grófnőt.
<span class="pagenum"><a name="Page_116" id=
"Page_116">-116-</a></span></p>
<p>– Igen, édes uram.</p>
<p>– Unokahugomat.</p>
<p>– Miért? édes uram!</p>
<p>– A császárnő szigorú a vallás és erkölcs dolgában; nem tűri a
közel rokonok közötti házasságokat; ha ő megtudná, hogy
unokatestvéremet vettem nőül, visszavenné tőlem a magas kegyet, a
miben most részesített. Azért így kell tenned. Engem bátyádnak kell
nevezned.</p>
<p>– Ha kell, teszem. Édes bátyám!</p>
<p>– Érted, miről van szó?</p>
<p>– Értem, édes bátyám!</p>
<p>– Pedig dehogy értette. Az asszonyféle mindig roszabbat gondol
az igazinál. Az igaz, hogy volt némi oka roszabbat gondolni
Wratislaw grofról szentpétervári dolgai miatt; de most nem Katalin
czárnővel volt dolga (én ugyan arról sem tudok semmi rosszat; én
igen tisztességes vén asszonynak láttam.) Elég az, hogy agyafúrt az
asszony. Lenóra grófnő nem mutatott azután semmi keserüséget az
arczán; úgy vette a dolgot, hogy az nagyon természetes s nem is
volt aztán egyébre gondja, mint hogy a másnapi ünnepélyhez megtegye
az asszonyi pompát. Előszedte legdrágább ékszereit; szoknyáit
lehúzta a nehéz aranycsipke, mentéjét az arany átvető láncz és két
sor boglár, fején volt magas lengyel pártája, az is tömör arany
abroncsba volt foglalva; a derekáról alácsüggő öv a lógóival maga
öt fontot nyomott. Karjai egész könyökig fel voltak kösöntyűzve;
azt mondják, a rajta levő ékszer megért egy milliót, ha nem kettőt.
Az egész udvar megbámulta. Mikor Wratislaw gróf bemutatta Lenóra
grófnét mint hugát, azt mondták neki, hogy «hajadonnak» talán nem
is illik annyi ékszert viselni? Azzal mentette, hogy
Lengyelországban ez a szokás. Minden jól ment egész a tengerszem
fölötti tűzijátékig. A magas vendégek a legfelső karzaton voltak
már, a muzsikusok szájuk előtt tarták a trombita fuvó likát, a
tűzmesterek fujták a kanóczot, hogy el ne aludjék, a jeladást
várva. Ekkor Lenóra grófné <span class="pagenum"><a name="Page_117"
id="Page_117">-117-</a></span> a karzat szélére lépett s e szót
kiáltva «vivat regina!» leveté magát a harmincz öles magasból. – A
viszhang tizenháromszor kiáltotta vissza, hogy «vivat regina!» még
akkor is kiáltotta, mikor a tengerszem hullámai összecsapódtak
Lenóra teste fölött. A zenészek, a tűzmesterek, kik csak a maguk
dolgára ügyeltek, rázendíték az indulót, lerobbanták a
röppentyűket, s míg a felső karzaton zürzavar, sikoltozás volt,
asszonyok ájuldoztak, férfiak ordítokkak segélyért, a kristályterem
pattogó szines röppentyűkkel telt meg, s a ragyogó tűzfényben
zengett az ünnepélyes zeneszó… És Lenóra grófnő odalenn maradt a
mély víz fenekén. Nehéz ékszerei ott tartották fogva. – Az udvar
rögtön hazasietett Bécsbe. Az egész dolgot nagyon titkolták.
Igyekeztek véletlenségnek nevezni a balesetet. Nem is engedték meg,
hogy ez a bányakrónikába följegyeztessék. Wratislaw gróf megmaradt
bányagrófnak; de Bécsbe fölmennie nem volt többé szabad. Ez
bizonyítja, hogy Lenóra grófnő mégis csak bolond volt. Legnagyobb
bolondság volt tőle az, hogy nem hagyott magára találni többé.
Pedig egy egész kincs volt, a mit oda magával levitt. Igyekezett is
Wratislaw gróf őt ujra feltalálni. A viszontlátás most egyszerre
nagyon kivánatos lett előtte. – De nem lelte meg soha többé.
Próbáltak hosszú köteleken horgonyokat ereszteni le a tengerszembe,
azok soha sem hoztak fel semmit. A sóval telt vízben nagyon nehéz
megtudni, hogy mikor ért a kötél végére kötött súly feneket.
Buvárnak lehetetlen volt kiállani a sós víz mélyében a nyomást; a
legerősebb tüdő megszakad ott; buvárharang pedig olyan mélységbe le
nem ereszthető. Sok ideig jártak pedig utána; nem találtak rá.</p>
<p>Egyszer aztán jött ide valami német, annak volt egy
csodamestersége, azt mondja, a villámmal világít a víz alatt. Az
igaz, ólyan átlátszóvá tette az egész tengerszemet a mélybe
lebocsátott vákító fényű lámpással, mintha egy darab kristály volna
az egész. Be lehetett látni a fenekéig. Ekkor aztán meg lehetett
tudni, hogy miért nem <span class="pagenum"><a name="Page_118" id=
"Page_118">-118-</a></span> találnak rá az eltünt szép asszonyra
többé? A sós tó feneke tündöklik a sóból alakult kristályokkal.
Olyan az, mintha egy fölfelé fordított csepegőkőbarlang padmalyát
látná az ember, a só-kristályok össze-vissza tömörülve, néhol mély
üregeket, barlangokat képeznek. A szép asszony bizonyosan egy ilyen
üregbe esett bele, s azóta új kristályokkal temette el az örökké
alkotó tengerszem. Ki tudja, hány réteg jegecz fekszik már fölötte.
De annyi bizonyos, hogy ő most is ott van a sókristályok
labyrinthusában, és vele együtt a milliót érő kincsek, s ha ma
kihozhatnák, aranyat, gyémántot és asszonyt oly épen találnának,
mint ezelőtt hetven évvel látták. – Most szó van róla, hogy egy
anglus vállalkozik hatalmas gőzszivattyuval kimeríteni a tengerszem
vizét, hogy a kincses halottat fölvehessék a jegecz-sirból. –
Megérdemelné a fáradságot; mert az asszony ugyan már nem asszony,
de az arany meg gyémánt még mindig arany és gyémánt.</p>
<p>Eddig tartott a rege, valamivel tovább a bor. Én a mesét, Brankó
a bort köszöntük meg egymásnak, s aztán jó éjt kivántunk magunknak
is, meg annak a harmadiknak is.</p>
<p>Hanem az ánglus vállalatából nem lett semmi. A wieliczkai
sóbányákra olyan csapás következett, mely szinte megfosztá a
birodalmat és az emberiséget egyik legdrágább kincse, az ehető
drágakő tárházától. Édes víz fakadt fel a bányában s az rövid időn
ellenállhatatlan erővel árasztá el a mívelés alatt levő aknákat. Ez
aztán adott dolgot a szivattyuknak; alig birt az emberi hatalom
urává lenni egy kis földalatti pataknak. Még most is
szivattyuzzák.</p>
<p>A szép asszony pedig folyvást építi maga fölött a szép
négyszögletű jegeczekből azt a kristálygrottát, mely őt az
emberektől eltakarja.</p>
<hr class="chap" />
<p><span class="pagenum"><a name="Page_119" id=
"Page_119">-119-</a></span></p>
<h2>TAPS, FÜTTY ÉS HAGYMAKOSZORÚ.</h2>
<p>Azok között, a miket az emberi bölcsesség kigondolt, az első
sorba helyezendők azok a tetszés- és visszatetszésnyilatkozatok a
közönség részéről, a miktől egy lángész élete és halála függ, a mik
képesek egy embert az egekbe emelni, vagy eltemetni. Ugyanazt az
egyik városban eltemetik, a másikban feltámasztják: s lehet, hogy
ugyanazon a napon van neki az egyik helyen virágvasárnapja, a másik
helyen nagypéntekje. Ott megtapsolják, itt kifütyölik. S a hogy
örül az elsőnek, úgy elbúsulja magát a másikon.</p>
<p>Pedig hát mit talál benne? Abban, hogy valaki összeüti a két
tenyerét s az nagyot szól? vagy hogy valaki összecsücsöríti a
száját s sebesen ereszti ki rajta a levegőt?</p>
<p>Egy hirhedett franczia tábornok, a ki a fegyvertelen néptömeg
közé lövetett, azért, mert füttyhangokat hallott azzal igazolta
eljárását, hogy «a fütty távolból küldött pofoncsapás». Ennek a
nyomán azt mondhatjuk, hogy a taps nem más, mint egy távolból
küldött csók.</p>
<p>Némely szinész (és nő) annyira hozzá van szokva a tapshoz, hogy
ha nem tapsolnak eléje, mikor a szinpadra kilép: nem jut eszébe a
szerepe, (segítenek rajta könnyen) s még a legnagyobb művész is
aként játszik jól, vagy rosszul, a mint a közönség jól, vagy
rosszul tapsol.</p>
<p>Gazdag művészek a tapsot pénzen is megveszik. (Nálunk nem, itt
terem ingyen s pénz sincs rá.)</p>
<p>Minő martyrium lehet az, mikor egy szinész már előre
<span class="pagenum"><a name="Page_120" id=
"Page_120">-120-</a></span> tudja, mielőtt az előadás kezdődnék,
hogy őt ma ki fogják fütyülni?</p>
<p>E rendkívüli tortura alatt szenvedett a jó Kilényi kolozsvári
szinigazgató korában. Jellemszerepeket játszott s minden este
kifütyülték. Ez már úgy kijárt neki, mint a sugónak a félmeszely
fenyővíz. Akárhogy játszott, akármit játszott, mikor végezte a
szerepet, kifütyülték. Becsületes embert játszott, vagy cselszövő
gazt, kifütyülték. Komolyan vette a szerepet, vagy paródiázott:
kifütyülték. Könyekre indított, vagy nevettetni törekedett,
kifütyülték.</p>
<p>S ő azért mégis csak mindig játszott. Egészen hozzá szokott
már.</p>
<p>Egyszer azonban valami új darabban olyan meglepően eredeti
felfogással adta a szerepet, hogy a közönség egészen megfeledkezett
a mindennapi angariájáról. Kilényi végezte a monológját és
távozott. Mielőtt azonban a szinfalak erdeje elnyelte volna,
megállt, visszafordult s azt kérdezé a tisztelt közönségtől:</p>
<p>– Nini! hát ma nem fütyülnek?</p>
<p>Kapott erre aztán rengeteg tapsvihart s azontúl minden napra
kijárt neki a taps a szegődéses fütty helyett.</p>
<p>Még nagyobbra vitte a szinpadi phlegmát Czelesztin, pedig úgy
tudott sirni a szinpadon, mint a záporeső. Egyszer Moór Károlyt és
Ferenczet játszotta bravourból Kolozsvárott: a mi nagy bolondság,
mert az ember egyszerre két vetélytárs babérjába markol bele két
kézzel. Jutalma az volt érte, hogy előadás végén felhajítottak neki
egy remekül összefont s ritkaszép példányokból kiállított
hagymakoszorút.</p>
<p>Celesztin felvette a megtiszteltetés jelét, körülnézte, s azután
elégült arczczal mondá:</p>
<p>– E bizony jó lesz nekem lencsére!</p>
<p>Azzal kardmarkolatára akasztotta a hagymakoszorút, s ment
elszánt lélekkel meghalni.</p>
<p>De minden füttynél és szalmakoszorúnál fájdalmasabb <span class=
"pagenum"><a name="Page_121" id="Page_121">-121-</a></span>
torquemadai inquisitonalis kinzó szerszám maga a taps. Igen: az a
taps, a mit a müvésznek kell hallani, mikor egy vetélytársa az ő
force szerepében debütiroz.</p>
<p>Ilyenkor minden összecsattanó tenyér egy tőrt döf az ő szivébe.
Hát még egy egész felzendülő tapsvihar! Az a pokol maga!</p>
<p>– Pedig hogy rontja el a szerepemet a nyomorult! Scandalum!
Ideája sincs róla, hogy mit játszik? S ez tetszik a közönségnek. De
hát van annak a közönségnek szeme, füle, izlése? Nincs!
Szinfalszaggatás kell ennek! Meg ordítás! Nyivákolás! Micsoda
öltözet ez! Maskara! Bajjazzo! Kutyakomédia! S ennek tapsolnak! Ha
én tenném ezt, engem lehajigálnának onnan. Kutyabagoson a pajtában
nem türnék meg, s itt kihijják háromszor! Nem szerződöm többet!
Csizmadia leszek, vagy masamód!</p>
<p>Kezdi aztán vigasztalni magát. No hisz ez nem az igazi közönség!
Ez csinált taps mind. Az az egész zártszék mind ingyenjegy: ötven
karzatot, harmincz parterret osztottak ki ma este, mondta a
pénztárnok. Az a fertelmes ficzkó odalenn, a ki kezdi a tapsot, az
a sógora. Hogy nem szégyenli! Az meg ott az inasa odafenn a
karzaton, a ki úgy kiabálja a nevét. Becsődítette minden
atyafiságát, azokkal tapsoltat magának.</p>
<p>Ilyen kínszenvedései voltak Jancsónak, mikor Éder Kolozsvárott
föllépett az ő szerepeiben.</p>
<p>Jancsó valódi nagy művész volt, a kinek az érdeme abban állt,
hogy a komikus szerepeket mind komolyan vette, s ez által annál
nagyobb műélvezetet nyujtott a hozzá értőnek. Éder azonban inkább
szeretett a gyengébb felfogásúak kedvéért játszani s ugyanazon
szerepeknek tréfás oldalát még rikítóbb szinezéssel tüntette ki,
hogy annál jobban nevessenek rajta.</p>
<p>Ezt a nemét a művészetnek pedig Jancsó végtelenül lenézte és
megvetette.</p>
<p>Hanem hát a közönség azért mulatta magát és tapsolt.
<span class="pagenum"><a name="Page_122" id=
"Page_122">-122-</a></span></p>
<p>Jancsó egy sbirr vizsga szemeivel nézte rendre a fő tapsonczokat
s jaj azoknak, ha valaha kezére kerülnek!</p>
<p>Különösen feltünt neki egy mokány örmény gavallér, a ki rendesen
kiválasztotta magának az első páholy és a zenekar képezte
szögletet: oda megvetette a hátát, s irgalmatlan nagy tenyereit
kinyujtva a publikum fölé, mindig ez kezdé a tapsot, s pecsenyének
verte a tenyerét, a míg Édert háromszor ki nem hivatta egymás
után.</p>
<p>Jancsó nem birta ezt a nagyobb hatalmaskodási tényt tovább
elnézni a szinfalak közül. Átlopódzott a szinpadról ama szöglet
páholyba, mely a főkormányzónak lévén fentartva, üresen állott; oda
kúszott a páholy mellvédéhez, hosszú karját kinyujtá rajta, nem
sokat kellett keresgélnie, az örmény gavallér hajzata úgy állt
szét, mint a szélbontotta boglya; a mint az épen legdühösebben
tapsol, Jancsó belemarkol a borzas üstökébe s megczibálja azt
istenigazában úgy, hogy a tapsoncz, «tüzet gyilkost» kiált
ijedtében.</p>
<p>Ezzel aztán meg volt nyugtatva Jancsó is, a publikum is; de még
a tapsvezető is.</p>
<hr class="chap" />
<p><span class="pagenum"><a name="Page_123" id=
"Page_123">-123-</a></span></p>
<h2>AZ ARANY MONDÁS.</h2>
<p>Abban az időben, a midőn Ő Felsége Balaton-Füredet
legkegyelmesebb látogatásával szerencsésítette (és nem
«szerencséltette» mint a hivatalos irály mondja), az akkori
kerületi kormányzó, (Statthalter) báró H..r is ő felsége
kiséretében volt; a mi ugyan annyiban paradoxon, hogy nem utána,
hanem előtte járt a királynak: egy órával mindenütt megelőzve a
legmagasabb utazót, hogy személyesen meggyőződhessék, vajjon minden
rendben van-e elfogadására?</p>
<p>B.-Füreden a benczések főapátja, mint házigazda üdvözölte a
királyt, ki azután Füredről egyenesen Szent-Mártont, (azaz, hogy
Pannonhalmát) volt meglátogatandó. Ott is ugyanezen főapát a
házigazda.</p>
<p>A Statthalter is, a főapát is az igazgatói lakáson voltak
elszállásolva; maga az igazgató az irodában hált.</p>
<p>Reggel korán felverik az igazgatót álmából. A főszolgabiró jön
hozzá ijedt arczczal.</p>
<p>– Hüh, barátom, micsoda kruczifigus ember az a te vendéged, a
Statthalter; legjobb álmomban kihúz az ágyamból s azon kezdi, hogy
ha az ő kocsija rögtön be nem lesz fogva, azonnal vasra veret és
becsukat.</p>
<p>Persze még ilyen szépen nem biztatták a főszolgabirót, a mióta
tisztes hivatalát viselte.</p>
<p>A derék igazgató is ugrott fel erre a pamlagáról, s futott a
konyhába, az asszonynépet fellármázni, hogy csinálják ő
excellentiájának a kávét hirtelenséggel. Világos: ha a
főszolgabirót vasra vereti a forspontért, a házigazdát lehuzatja a
kávéért. <span class="pagenum"><a name="Page_124" id=
"Page_124">-124-</a></span></p>
<p>Siettek is azt gyorsan elkészíteni s csészét, czukrot, kávés
ibriket, tejes lábast, pirított kalácsot odakészítettek
varázs-sebességgel asztalára: mindent készen találjon ő
excellentiája, a mint belép.</p>
<p>Volt azonban valaki, a kinek még ő excellentiájánál is sietősebb
volt az utja, a főapátur. Neki, mint pannonhalmi házigazdának még a
Statthaltert is meg kellett előzni egész forspont hosszával, hogy
már otthon mindent rendbe hozzon, mire az megérkezik.</p>
<p>A főapátur meg az ebédlő melletti tulsó lakosztályban
szállásolt; onnan jött elő utra készülten. A mint az ebédlőbe
kilépett, meglátta ott a magányos csészét, az egész reggelizési
készülékkel együtt: nem gondolt egyebet, mint hogy ez az ő számára
van ide készítve, s egész nyugalommal neki ült s míg ő
excellentiája odabenn a másik szobában legméltóságosabb orczáját
borotválni kegyeskedett, azalatt a főapát jó lelkiismerettel
bekeblezte a kávéját, s hogy jó idő legyen ő felsége utjára, a
kalácsot is az utolsó szeletig mind elköltötte, s azután re optime
gesta vette a köpenyegét, kiment. A kapu előtt látott egy hintót
négy lóval, nem gondolt egyebet, mint hogy ez ő rá vár; megdicsérte
magában az alattvaló közegeket: milyen szépen kitalálják az
embernek még a gondolatját is; felült a kocsiba s elhajtatott.</p>
<p>Nyomban érkezik utána az ebédlőbe a Statthalter. Fixumfertig
volt már: a stickolt frakkját is felvette, s oldalán volt az
aranyos koszperd.</p>
<p>– Hol a reggeli?</p>
<p>Abból bizony csak az üres csésze maradt hirmondónak, meg a
kalácsnak a morzsája.</p>
<p>Képzelj magadnak egy Statthaltert, a kinek az orra elől megitták
a kávéját!</p>
<p>Várni pedig nem lehetett, a míg új kávét főznek. Menni kell már
most reggeli nélkül. Hol a hintó!</p>
<p>Az biz itt volt, épen úgy mint a reggeli; de azt is épen úgy
elvitte valaki, mint a kávét. <span class="pagenum"><a name=
"Page_125" id="Page_125">-125-</a></span></p>
<p>Képzelj magadnak egy Statthaltert, a kinek az orra elől elvitték
a kocsiját, a mikor legjobban szaladni kellene neki!</p>
<p>Nosza szolgabiró, igazgató vágtatnak ketten kétfelé, más hintót
szerezni ő excellentiájának! Szerencsére itthon van még az uradalmi
őstisztességű hintó, a magas rugókkal, s kéznél vannak a majorsági
lovak. Gyorsaság nem boszorkányság! Pillanatok mulva készen áll a
hintó a kapu előtt, ő excellentiája számára. De ugyan fogják is ám
most már a lovak zabláját két oldalról a fenyegetett tisztviselők,
hogy valaki más el ne vigye megint az ekvipázst.</p>
<p>Ő excellentiája nem szól semmit. Nem ad senkinek borravalót.
Nagyon haragszik és siet. Egy szökéssel felugrik a hintóba; bele
vágja magát az ülésbe s azzal zsuppsz! beesik nyakig valami
kelepczébe, csak a két keze, két lába kalimpáz ki belőle!</p>
<p>Hát a szerencsétlen kocsisok, hajduk elfelejtették a nagy
sietségben a kocsipárnák alá betenni a kocsiládát s ő
excellentiáját elnyelte az ekként alakított farkasverem.</p>
<p>Képzelj magadnak egy Statthaltert, a kinek a kocsiládátlan
ülésből csak a keze lába kalimpál elő.</p>
<p>A szegény tisztviselők azt hitték, hogy most igazán holt emberek
mindannyian.</p>
<p>Ő excellentiája azonban, a midőn a kellemetlen
kényszerhelyzetből előkeczmelgett: elkezdé magában csendesen e
szavakat mondogatni huszszor-harminczszor egymás után:</p>
<p>«Geduld bringt Rosen. Geduld bringt Rosen.»</p>
<p>S ezt mondta mindaddig, míg a kocsiládával előkerültek.</p>
<p>A varázsmondat alatt elmult a haragja: nyájasan köszöntött,
mosolygott és nem bántott senkit.</p>
<p>Ez aranymondás azóta is megmaradt B.-Füreden jó emlékezetben, s
ha türelmetlen vendégek azt kérdik: mikor lesz már kész a
társalgóterem? felelet rá: «Geduld bringt Rosen».</p>
<hr class="chap" />
<p><span class="pagenum"><a name="Page_126" id=
"Page_126">-126-</a></span></p>
<h2>AZ A BIZONYOS DOLOG.</h2>
<p>Gróf ** S** barátunk egyike volt annak a vitéz «ezer»-nek, a
kikkel egykor Garibáldi kiszállt Marsalánál s elfoglalta Siciliát s
a kikről most «I mille» regényét irja.</p>
<p>Természetesen magyar emigrans volt. Volt ide haza egy
megátalkodott uzsorás hitelezője, a kinek kamatokban kétszer is
lefizette már a tőkét; de azért a tőke maga csak fenmaradt. A
kibujdosáskor a többi országos jók között ezt a derék jó hitelezőt
is itthon hagyta, s az aztán meg is siratta őt nagyon s bizonyosan
imádkozott is érte, hogy valahol meg ne lőjjék, s hogy az Isten a
dolgát nagyra vigye.</p>
<p>S a hitelezők imádságát meg szokta hallgatni az ég. ** S**
barátunkat nem lőtték meg, ellenkezőleg az olasz kormány vitéz
tetteiért kinevezte ezredesnek.</p>
<p>Ki örült ennek jobban mint a jámbor uzsorás? Ő volt a legelső, a
ki Magyarországról gratulálni sietett ékes prózában a kitüntetett
magyar vitéznek, tudatva vele, hogy még mindig nem felejtette el,
sőt «azt a bizonyos dolgot», (értsd váltót) melyet a gróf nála
hagyott, még mindig becses ereklye gyanánt őrzi, s alig várja, hogy
azt neki sértetlen állapotban bemutathassa, elannyira, hogy nem
resteli, lefáradni Turinba, hogy azt a «bizonyos dolgot» (értsd
pénzt) tőle személyesen átvehesse. Hozzá volt téve, mintegy
nyomatékos fenyegetésül, hogy az illető nem restelendi, szükség
esetén egyenesen magához az olasz kormányhoz fordulni.</p>
<p>Posta fordultával meg jött rá a válasz. <span class=
"pagenum"><a name="Page_127" id="Page_127">-127-</a></span></p>
<p>A kérdéses uzsorás ezen a dicséretes minőségén kívül még az
erdélyi provisoriumnál hivatalnok is volt. Valami adóbehajtó.</p>
<p>Olvassa tehát a választ.</p>
<p>«Hazafiui köszönetem nyilvánítom önnek azon önfeláldozó
buzgalmáért, hogy azt a bizonyos dolgot a mit 49-ben önnél hagytam,
mindekkorig jól eldugván megőrizte. Fölöttébb megörültem rajta,
hogy ön szándékozik személyesen Olaszországba, hogy azokat a
bizonyos dolgokat átvegye. Már szóltam Klapkának, Türrt is
értesítettem róla. Csak jöjjön minél előbb, mindent készen fog
találni».</p>
<p>A jámbor adóbehajtó majd a fülét ejté el ijedtében. Tudta, hogy
Olaszországból jövő leveleket itt-amott el is szoktak olvasni. Ő
már lóg! Épen akkor vadászott a rendőrség legjobban olaszországi
ideális fegyverszállítmányokra.</p>
<p>Rohant a szerencsétlen a kapott levéllel a rendőrségre, feladta
maga magát: hogy ő bizonyos dolgokat akart ugyan kapni odakinn; de
azok nem ágyúk, sem puskák. Alig tudta a boldogtalan tisztára mosni
magát.</p>
<p>Hanem aztán többet nem is lépett levelezésbe emigrans
ezredesekkel; ha még olyan feledhetetlen emlékek kötötték is
valamelyikhez.</p>
<p>Ezóta megkapta már a bizonyos dolgokat; a másik bizonyos
dolgokról pedig nem szól többé az irás.</p>
<hr class="chap" />
<p><span class="pagenum"><a name="Page_128" id=
"Page_128">-128-</a></span></p>
<h2>A BACHUS-SZOBOR.</h2>
<p>A magyar emigratió, mint el van ismerve, nem keverte be a hirét
azzal, hogy alacsony kéregetéssel alkalmatlankodott volna a jó
barátainál. Élt a hogy tudott s igyekezett magát hasznossá
tenni.</p>
<p>Egy csapat emigrans Angliába készült Olaszországból s fogytán
lévén a pénzmagja: alig futotta ki, szüken szabva minden igényt, az
utat odáig. Hát összetették a pénzüket s rábizták ** S**-ra, hogy ő
mint legügyesebb, sokat utazott férfiu, alkudjék meg belátása
szerint valami hajóssal, a ki őket elszállítsa Angliába s az uton
ellássa valami szegényül. Kilátás büzhödt vízre, kétszer sültre és
szárazhalra.</p>
<p>** S** barátunk szétnézett, keresgélt, utoljára talált egy szép
antik Bachus-szobrot, a mit épen akkor ástak ki Pompéjiből, az
megtetszett neki, oda adta érte a társaitól összeadott utiköltséget
s hazavitte nekik a szobrot.</p>
<p>– Nézzétek ezt a pompás Bachust, a mit a pénzeteken
szereztem!</p>
<p>No képzelhetni azt az egyetemes zsinatot, a mi erre támadt.</p>
<p>Azoknak hajó kellett volna, s kaptak helyette egy Bachust.</p>
<p>– Ne zugolódjatok; biztatá őket S** barátunk, jó lesz ebből.</p>
<p>Odavetődik egy angol mylord. S** barátunk ismeretséget köt vele.
Az meglátja nála a Bachus-szobrot. Beleszeret rögtön s igéri
ötszörös árát annak, a mennyin S** barátunk vette. <span class=
"pagenum"><a name="Page_129" id="Page_129">-129-</a></span></p>
<p>De már most hát jó üzlet lesz belőle mégis.</p>
<p>Az ám: S** barátunk azt mondta rá, hogy nem eladó.</p>
<p>Ettől még jobban belebolondult a mylord s igérte mázsa számra a
sterlinget érte.</p>
<p>S** barátunk elvégre azt mondta neki: hogy igaz gentleman nem
szokott nyerészkedni, különösen nem a barátjain. Hanem ha már olyan
nagyon megszerette azt a szobrot a mylord, hát tessék elfogadni
ajándékba.</p>
<p>Ott van ni! most már aztán se szobor, se hajó!</p>
<p>Dehogy nincs hajó.</p>
<p>Az angol mylord úgy meg volt hatva a nagylelkűség által, hogy **
S** barátunkat s emigrans társait mind fölszedte a saját yachtjára
s úgy szállítá el Angliáig; s utközben büzhödt víz, kétszersült,
szárazhal helyett pezsgővel, pástétommal traktálta őket egész
Southamptonig; s még Angliában is gondja volt rájuk, kit ide, kit
amoda elrekomendálván.</p>
<p>Tehát mégis jó volt azt a Bachus-szobrot megvenni.</p>
<hr class="chap" />
<p><span class="pagenum"><a name="Page_130" id=
"Page_130">-130-</a></span></p>
<h2>HOL VAN SAS PÁL?</h2>
<p class="center">Elbeszélés.</p>
<p>Sas Péter derék gazdag úr egy kis városban.</p>
<p>Gazdagságát szerezte szorgalmával, tudományával, szerencséjével
és takarékosságával: tisztességes uton.</p>
<p>S minthogy az a józan életnézete van, hogy utódai szintén ezen
az uton szaporítsák majd az egykor rájuk maradandó gazdagságot,
annálfogva legidősebb csemetéjét, Pál urfit leküldé Münchenbe
mérnöki tudományokat tanulni.</p>
<p>Mikor utra bocsátá, így szólt hozzá:</p>
<p>– Nesze fiam ezer forint; ez egész esztendőre való költséged.
Mikor engem az apám felküldött a debreczeni kollegiumba, adott a
markomba tizennyolcz garast. S lett belőlem Sas Péter. Te kapsz
ezer forintot. Hát belőled mi lesz?</p>
<p>Az lett belőle, hogy három hónap mulva jelenté Pál urfi a
levélben, hogy elfogyott a pénz.</p>
<p>Péter úr erre azt válaszolta: hogy «nekem pedig olyan levelet
többet ne küldj, a melyben azt irod, hogy elfogyott a pénz».</p>
<p>Jól van: hát aztán kilencz hónapig nem küldött Pál urfi egy
levelet se haza.</p>
<p>Péter úr már kétségbe volt esve, hogy mi lett Pál urfiból? hozzá
intézett minden atyai dorgáló levele mint «unbestellbar» érkezett
vissza. Végre rászánta magát, hogy személyesen felmegy Münchenbe,
megtudni, hová lett a család reménye? <span class=
"pagenum"><a name="Page_131" id="Page_131">-131-</a></span></p>
<p>Praktikus ember volt: tudta, hogy a németeknél nagy pontosság
uralkodik, egyenesen beszállt a rendőrséghez, ment a bejelentési
osztályba, s előadta, hogy megakarja tudni, hol lakik Münchenben
Herr Paul von Sas?</p>
<p>Az ostoba német a kiejtés után persze hogy az «Sch» betű alatt
kereste a nevet; kereste félóráig, sehol sem találta.</p>
<p>Sas Péter úr kurta nyakú ember, hamar a fejébe megy a vér,
elkezdte szidni a gyüge németet, hogy ennyi ideig várakoztatja.</p>
<p>Akkor kijelentette neki a német, hogy «ein Herr Schasch» nem
existál sehol a világon.</p>
<p>– Tizenhét mennykő! dehogy nem existál! én is az vagyok! s
mutatja neki az útlevelét.</p>
<p>– Hjah! mond a nyámnyila német, mikor látja leirva a nevet: ez
aztán nem Schasch, hanem Szász.</p>
<p>– Szász volt a nagyapád!</p>
<p>Ezen aztán összevesztek: a magyarnak is igaza volt, a németnek
is igaza volt s végződött a dolog azon, a min szokott rendesen
végződni, mikor a magyarnak is igaza van, meg a németnek is: hogy a
magyar összeszidta a németnek a Pontius Pilatusát, a német pedig
fizettetett vele a gorombáskodásért öt tallért.</p>
<p>Hanem aztán Paul von Sas lakása mégis csak előkerült.</p>
<p>Péter úr vágtatott a kiderített szállásra, s eleinte nem is igen
ügyelt rá, hogy a bérkocsis mellé egy tubákos bajuszú ficzkó
kapaszkodik fel, a ki együtt kocsikáztatja vele magát.</p>
<p>A kitudott szálláson volt egy csizmadia házmester; az Péter urat
azzal vigasztalá meg, hogy itt lakott ugyan Paul von Sas; de már
három hete, hogy elköltözött, nem tudni hová?</p>
<p>– Huszonöt mennykő! Hát micsoda rend van ebben az országban, ha
a házmester nem tudja, hová költözött el a lakója?</p>
<p>A házmester azzal védelmezte magát, hogy Herr Paul von Sas csak
Afterpartei volt. <span class="pagenum"><a name="Page_132" id=
"Page_132">-132-</a></span></p>
<p>– Elhallgass nimet! mert kapom a botom, s mindjárt én mutatom
meg rajtad, hogy mi az az Afterpartei?</p>
<p>A házmester elkotródott, de Péter úr csakugyan nem tudta meg,
hogy Pál urfi hová költözött?</p>
<p>Hát ha valahol, bizonyosan tudni fogják a műegyetemen. Hajtatott
oda. A tubákos bajuszú csak felült megint a bakra.</p>
<p>A műegyetemen Péter úr rátört a rectorra, a pedellusra, azok
csak azt tudták neki válaszolni, hogy van biz itt beirva egy Paul
von Sas, hanem az már félesztendő óta nem volt tájékára az
egyetemnek.</p>
<p>– Ötven mennykő! Hát universitás ez, hol fél esztendeig
vakácziója van a diáknak?</p>
<p>Ott meg összeveszett a rectorral: kicsi hija, hogy carcerbe nem
tették. Kijövet majd beleütötte az orrát a tubákos bajuszúéba. Hát
ez mit keres itt? Tán ez se találja a fiát?</p>
<p>Elkezdte ezután az utczán megszólongatni a diákokat, hogy ki
ismeri Paul von Sast?</p>
<p>Csallóközi szerencséje volt. Mindjárt a harmadik megszólított
tudott neki correct választ adni:</p>
<p>Nagyon jól ismeri, a lakását ugyan nem tudja; de azt bizonyosan
tudja, hogy ebédelni a Cafe Europeba szokott járni. Tessék odamenni
öt órakor, ott megtalálja.</p>
<p>– Száz mennykő! Öt órakor! Ki bolond ebédelne öt órakor? Akkor
már este van.</p>
<p>Ezen aztán összeveszett a diákkal; az provokálta mensurára: a
tubákos bajuszú interveniált s lecsitította a diákot; Péter úr ott
hagyta mindakettőt egymásnak s elmenekült a Cafe Europeba.</p>
<p>Ott letette magát egy gömbölyű asztal mellé. S abban a perczben
ott termett egy okondi termetű szőke Hébe egy korsó sörrel, azt
eléje tette.</p>
<p>– Nem iszom! förmedt rá Péter úr.</p>
<p>Azzal jött egy barna fitos orrú Hébe; tányért, kést, villát téve
elébe. Arra még nagyobbat förmedt: <span class="pagenum"><a name=
"Page_133" id="Page_133">-133-</a></span></p>
<p>– Nem eszem!</p>
<p>Arra aztán egyszerre jött egy szőke, meg egy barna Hébe, kávés
csészével, findzsával; az egyik töltötte a csészébe a kávét, a
másik a tejet.</p>
<p>– Kétszáz mennykő! Se nem eszem, se nem iszom!</p>
<p>– Hát mit tetszik parancsolni?</p>
<p>– Mit tetszik parancsolni? Hát a fiamat parancsolom! Nem
ismeritek Herr Paul von Sast?</p>
<p>– Oh igen jól! sietett a fitos orrú Hébe válaszolni. Igen
charmant fiatal ember.</p>
<p>– Ötszáz mennykő! Mi köze van ilyen personának ahhoz, hogy az én
fiam charmant ifjú! Takarodj innen!</p>
<p>Péter úr unta magát; a mellette levő asztalnál ült valaki, a ki
folyvást olvasott egy ujságból, egészen bele temette a fejét.</p>
<p>– Hallja az úr; nem adná már ide azt az ujságot? könyv nélkül
akarja megtanulni?</p>
<p>A bizony oda adta egy szóra: akkor ismert rá Péter úr a
szomszédjára. A tubákos bajuszú. – Hát ez megint itt van?</p>
<p>Pál urfi csak nem jött ebédelni, pedig már vacsora ideje is
volt; Péter úr nem szokott vacsorálni, ő igen mértékletes ember;
utoljára mégis csak ráfanyalodott, hogy újra megszólítja a fitos
orrú Hébét.</p>
<p>– Hallja! Nem tudná nekem hát megmondani, hogy hol lakik az az
én fiam?</p>
<p>A fitos orrú pedig csipősen viszonzá:</p>
<p>– Az ilyen personának semmi köze sincs az úr fiához.</p>
<p>Igaz: ezt ő maga mondta, s magával csak nem veszhetett
össze.</p>
<p>Késő volt; haza kellett menni. A Tramvay még járt; felkapott rá.
A legelső ember, a kinek a tyúkszemére lépett, a tubákos bajuszú
volt. Az is abba a hotelbe szállt be, a melybe ő.</p>
<p>Másnap korán reggel talpon volt Péter úr s ment az utczára
diákot fogni. <span class="pagenum"><a name="Page_134" id=
"Page_134">-134-</a></span></p>
<p>Most még nagyobb szerencséje volt; a legelső diáknál emberére
talált.</p>
<p>– Hogy ne ismerném az úr fiát? Nagyon jó barátom. A mult héten
ültük meg a lakodalmát.</p>
<p>– Lakodalmát? Ezer mennykő! Csak nem házasodott meg?</p>
<p>– Igen biz az. Nagyon boldogul élnek. Itt laknak a szegleten
mindjárt.</p>
<p>A studio elvezette odáig Péter urat egész az ajtóig, ott be is
csengetett, maga kinn maradt. Péter úr berontott az előszobába. Egy
hórihorgas léhűtő kamasz útját állta azzal a szóval, hogy nem
szabad bemenni; mert az úr és az asszonyság még alusznak.</p>
<p>– Százezer mennykő! adta Péter úr s úgy fellökte a ficzkót, hogy
az akkorát esett, a milyen hosszú volt; azzal rohant be suhogó
pálczával a hálószobába. Abban volt két ágy egymás mellett; azon
szunnyadtak a férj és a feleség csendes nyugalommal; a «quadrilliom
mennykő» szóra ijedten ugrálva fel vánkosaikról. Péter úr akkor
látta, hogy ez nem az ő fia. Bizonyosan annak a furfangos studiónak
valami hitelezője lehetett.</p>
<p>– Köszönje az úr, hogy nem az én fiam, mert most majd kapott
volna a keresetlen fából!</p>
<p>De nem addig volt az: az inas kiabálására összerohant a házi
népség. Péter urat galléron fogták s mire kiderült a tévedés, tíz
kemény tallérjába került a mulatság, a mit fájdalompénzül kellett
fizetnie a fellökött inasnak.</p>
<p>Most már kimennydörögte magát s nagy árván vissza sompolygott a
Café Europeba. Észre sem vette, hogy a tubákos bajuszú mindenütt a
sarkában van, mint az árnyék. A Caféban szép csendesen kávét
instált s aztán körülczirogatva a fitos orrú Hébét, s egy szép
luisdort nyomva a markába így szólt hozzá:</p>
<p>– Egyetlenegy kicsiny kis mennykőcske! Szép kisasszony
hugocskám, kérem alázatosan, nem kegyeskednék <span class=
"pagenum"><a name="Page_135" id="Page_135">-135-</a></span> nekem
felvilágosítást adni abban a tárgyban, hol lakik az én fiacskám,
Paul von Sas?</p>
<p>A kisasszony a szép megszólításra megengesztelődött, s megadta a
kért felvilágosítást.</p>
<p>– Hát lássa az úr, magam nem tudom, hogy Paul von Sas hol lakik?
hanem menjen be a kártyázó szobába, még most csak tizenegy óra
délelőtt: együtt ül a társaság. Kérdezze meg odabenn attól, a ki
bankot ád, a fiának a szállását, az bizonyosan tudni fogja; mert az
minden urfinak szokott hitelezni.</p>
<p>– No erre ugyan magamtól is rájöhettem volna! Sóhajta Péter úr s
bánta ugyan a czirogatást s még inkább a luisdort. A bankadótól
csakugyan megtudta, hogy hol lakik most a fia? Egyenesen
rátalálhatott.</p>
<p>Fényes délben, betett ablaktábláknál, moderateur lámpa mellett
olvasott Pál urfi nyugágyán heverészve, valami regényt George
Sandtól, a miből a technikusok legtöbbet tanulhatnak. Pompás
hálókabát volt rajta; fején himzett sipka, szájában csibuk. Az öreg
rohan be hozzá ajtóstól, egész magazin mennykőt bocsátva előre.</p>
<p>– Hát te mit csinálsz itt?</p>
<p>Az ifjú zavarba sem jött. Szépen betette a könyvet, megjegyezve
a lapot a himzett szalaggal, a hol elhagyta; s azzal nyugodtan
fölemelkedék.</p>
<p>– Jól van, jól apám. Ne csapjunk semmi lármát. Az itten nem
szokás. Nincs is semmi haszna. Hozott Isten. Ülj le szépen.
Mindjárt felöltözöm, aztán majd elmegyünk együtt reggelizni. Nincs
min csodálkoznod. A dolog igen egyszerű. Te azt parancsoltad, hogy
ne kérjek többé tőled levélben pénzt. Én szót fogadtam. Nem kértem
tőled. Kaptam itten eleget kölcsön. Te azt majd kifizeted. Nem is
sok az egész. Ezer tallér mindössze. Hát én nekem így is jó.</p>
<p>– De ezer milliom mennykő! rikoltott Péter úr s szavainak
nyomatékául akkorát ütött a pálczájával az asztalra, hogy a pálcza
végig hasadt. <span class="pagenum"><a name="Page_136" id=
"Page_136">-136-</a></span></p>
<p>– No már minek volt azt a pálczát eltörni? szólt Pál urfi. Csak
prédálod a pénzt!</p>
<p>Ámde a csattanásra a nyitott ajtón bedugta a fejét a tubákos
bajuszú.</p>
<p>Péter úr dühe most az ellen fordult.</p>
<p>– Hát te pernahajder, mit kisérsz engem mindenüvé, a hetvenkét
mennykőbe?</p>
<p>A tubákos bajuszú elővont a zsebéből egy érczjegyet s odamutatta
neki; tudatva vele egész tisztelettel, hogy ő a rendőrség
megbizotta, kinek parancsa van az idegen urat, ki magát olyan
furcsául viseli, mindenüvé kisérni és ügyelni rá.</p>
<p>Péter úr majd a bőréből ugrott ki dühében.</p>
<p>Pál urfi azonban egész lovagias hidegvérrel fordult a
rendőrügynökhöz.</p>
<p>– Uram. Tudassa ön a rendőrbiztos úrral tévedését. Atyámnál ez
csak nagyúri modor; magyar nemesi büszkeség, semmi más.
Tiszteltetem a rendőrbiztos urat. Agyiő.</p>
<p>A felvilágosítás s egy markába nyomott tallér kapaczitálá a
titkos rendőrügynököt, bocsánatot kért és eltünt.</p>
<p>Péter úr pedig elérzékenyülten borult fia nyakába, ki őt ily
nemesi büszkeséggel vágta ki a gonosz kelepczéből, s miután
«noblesse oblige», nem haragudott a történtekért, mert hiszen ha ő
«úr», akkor a fia is «úr», «csak Sast nemzenek a Sasok!»</p>
<p>Szépen kifizette az adósságát.</p>
<hr class="chap" />
<p><span class="pagenum"><a name="Page_137" id=
"Page_137">-137-</a></span></p>
<h2>AZ EZERKETTEDIK ÉJSZAKA.</h2>
<p class="center">Igaz történet.</p>
<p>E czím alatt Ezeregyéjszaka sok szép tündéries regét mesélt el
az elmés Seherezádé, azért, hogy nénje, a szép szultánné életét
hosszabbítsa vele, kit a szultán féltésből meg akart öletni. Ez a
történet oda illenék azok közé; azért neveztem el «Ezerkettedik
éjszakának». Ez csak annyiban külömbözik azoktól, hogy igaz
történet, melynek adatait egy, a mult század végén megjelent
krónikából szereztem meg; s úgy adom elő minden változtatás és
szépítés nélkül.</p>
<h3>A SAH PALOTÁJA.</h3>
<p>Egy pompás palota termei tárulnak elénk: hosszú, egymásra
következő sorban; a termeket nem választják el zárt ajtók
egymástól, hanem magas nyitott boltivek kötik össze, úgy, hogy a
szélső terem mélyéből végig lehet valamennyin látni, a mint azok
egymásba folynak. Kápráztató pompa váltakozik bennük. Minden terem
felülről kapja a világítását, egy kerek nyiláson át a boltozatról,
oldalablakok nincsenek sehol; az a felső nyilás pedig tarka szines
üvegekkel van fedve, a miken át szivárványos világítás ömlik alá a
fényes falakra. A boltiveket egyik teremben sárga, másikban kék
márvány-oszlopok emelik, másutt a karcsú pilléreken többféle szinű
márvány van összeillesztve, s váltogatva fekete jaspissal. Az
oszlopok <span class="pagenum"><a name="Page_138" id=
"Page_138">-138-</a></span> közein nehéz selyem függönyök omlanak
alá, átszorítva aranyzsinórral; más helyütt kövér levelű
folyondárok futnak fel aranyos rácsozaton egész a boltozatig, s
onnan hullatják alá tölcséres virágaikat. A boltozatok kék és zöld
drágakövekkel vannak burkolva, lazur-kővel és malachittal; s a
drágakő alapon arany czikornyák vannak pazaron elszórva. A padlatot
puha szőnyegek fedik, mikbe a rajtuk járó lába belesüpped, mintha
mohos pázsiton járna.</p>
<p>A középső gömbölyű terem a legtágasabb. Falai fehér márványból
vannak, de azokat rózsaszinüre festi a felső ablak gyönge piros
festett üvegtábláin átsütő napvilág. Az oszlop-közöket roppant nagy
kőedény kádakban keleti növények csoportjai töltik ki, pálmák,
miknek levélzete szinte izzadni látszik, úgy csillog; fügefák, tele
érett gyümölcscsel; narancsok, aranysárga almáikkal, s azok a
pozsgár levelű idegen virágok, miknek szegény ember hírét sem
hallotta soha, s ha meglátná, azt hinné: kigyót lát, vagy
süldisznót, a minek tövises hátából csudaalakú fehér és piros
tulipánok nőttek ki; mások meg olyanok, mintha kerekberakott hegyes
kardok közül nyulna ki egy hosszú dárda, melynek végén egész fürt
van piros virágokból, mik olyanok, mint a kigyófejek, kinyuló
nyelveikkel.</p>
<p>A terem közepét egy szökő-kút foglalja el, mely kristálytiszta
vízsugarával szines üveglapdákat hajigál fel a magasba; a
medenczében arany és ezüst halacskák kergetik egymást. A terem két
oldalán két mélyedés látszik, a miket aranyozott vékony
sodronyrostély takar. E sodronyszöveten keresztül láthatók az
egyikben Ázsia és Afrika tarkabarka madarai, a másikban bohókás
majmok űzik játékukat.</p>
<p>S e két fülke között van egy nagy csúcsives boltozat, melyen
keresztül a külső tágas tornáczba látni.</p>
<p>E tornácz oszlopsora között egy tündéri kert tünik elé: tele
magas pálmákkal, kávéfabokrokkal, granátalma fákkal, <span class=
"pagenum"><a name="Page_139" id="Page_139">-139-</a></span> miknek
ágain tarka tollú papagálycsoport himbálja magát, kötéltánczosi
mórikálással.</p>
<p>A tornácz közepén asztal van terítve; az is görnyed az izletes
étkek terhe alatt; a közepét egy egész sült páva foglalja el, a
melynek a feje és a farka tollai meg vannak hagyva. Roppant
nagyságú tengeri halak nyulnak végig művészi zománczozású tálakon,
hogy inkább a tálat bámuljuk meg, mint a halat. Tornyokat, várakat
utánzó torták, sütemények, s gyümölcs alakba varázsolt édes
kocsonyák, rezgő, átlátszó nyalánkságok, közben karcsú palaczkok,
poharak, aranyfényű, gránátvillogású nedvvel.</p>
<p>A termeken, tornáczon és kerten bűbájos, andalító illat árad el;
ezer nyiló virág természetes illata, vegyülve a füstölők ambra
szagával.</p>
<p>… A szultán mulató-kastélya ez.</p>
<p>Az asztalt félkör alakú kerevet veszi körül. S a kereveten
tizenhárman ülnek. A török nem fél a tizenhármas számtól. Kivált
mikor ebből tizenkettő vidám fiatal asszonyféle s a tizenharmadik
az egyetlen egy férfi.</p>
<p>A szultánt nem szólítják név szerint: az ő neve «sah».</p>
<p>A tizenkét hölgy neve: Hafitem, Sekerpára, Izmaéla, Nurmahal,
Szandabáb, Karaszóla, Zoráia, Fatme, Zibella, Aizah, Mahadévi és
Attaïnte.</p>
<p>Hafitem a kegyencz-szultána.</p>
<p>Sekerpára bir azzal az előjoggal, hogy a szultán számára
meghámozza a gyümölcsöt; ételeit felszelje; poharát megtöltse és
mindent megizleljen előtte, a mit a szultán eszik és iszik. Izmaela
és Nurmahal énekelni tudnak, egyik mély, a másik magas hangon,
Szandabáb hárfán kiséri az éneket, Karaszóla és Zoráia az alatt,
míg a szultán nargilehját szívja ebéd végeztén, bájos
taglejtésekkel járják előtte a fátyoltánczot, Fatme kitünő
szavalattal tudja felolvasni a remekköltőket, Zibella igen kedves
mesemondó, Aizah remekel a kötélen tánczolásban s Mahadévivel
együtt a legművésziebb erőmutatványokat és szemfényvesztő
előadásokat hajtja végre; Attaïnte pedig <span class=
"pagenum"><a name="Page_140" id="Page_140">-140-</a></span>
megbecsülhetetlen ügyességgel bir a női pipere és öltözék
összeállításában. Gyakran szindarabokat is adnak elő az e czélra
épített szinpadon, s circusi lovarművészettel gyönyörködtetik a
szultánt; idomitott telivér arab lovakon nyargalva és tánczolva.
Játékkal, énekkel, enyelgéssel, öltözködéssel telik el az egész
nap, meglopja az éjt is; s midőn éjfélután megnyilnak a hálótermek,
a falakba rejtett gépzene lágy dallamai ringatják álomba a
gyönyörtől kifáradtakat. A szultán hálószobájának falai drága
prémbőrökkel vannak bevonva köröskörül; a hálószobájából nyilik a
kincstár ajtaja. A kincstár-szoba egészen vasból van s oly
gépezettel van ellátva, mely azt egyetlen rúgó megnyomására, egy
percz alatt elsülyeszti s mély víz alá meríti, míg a hálószoba egy
másik gép nyomására gondolatsebességgel a magasba emelhető. E
kettős gépezet netaláni rablótámadások ellen van ekként
szervezve.</p>
<p>A szultán cselédjei egyébiránt mind szerecsenyek, abból a
szerencsétlen osztályából az embereknek, mely se nem férfi, se nem
asszony.</p>
<p>… Ebben az egész leirásban még eddig semmi nevezetes nincsen;
csak akkor válik ez figyelemreméltóvá, a midőn megtudjuk, hogy ez a
pompás keleti tündérkastély nem valahol Maroccóban, vagy
Tripolisban, nem a keletindiai nábobok gyönyöradó éghajlata alatt
volt feltalálható; hanem a legczivilizáltabb Angliában, négy angol
mértföldnyire az ország fővárosától, Londontól, egy olyan
területen, a mely a Lord Mayor hatósága s a londoni szemfüles
rendőrség felügyelete alatt áll, s a melyről éveken keresztül még
sem tudott senki semmit.</p>
<p>Azt azonban előre kell bocsátanunk, hogy e történet ideje 1733,
a mikor még nem volt annyi hirlap, a mik mindent közhirré tegyenek
s minden ember dolgába beleavatkozzanak.</p>
<p>Ez a szultáni kastély egy roppant erdő közepén feküdt, melynek
minden részecskéjét összevásárolta az új tulajdonos, <span class=
"pagenum"><a name="Page_141" id="Page_141">-141-</a></span> úgy,
hogy abban az ő cselédjein kívül órajárásnyira nem lakott semmi
idegen ember. Az ilyen elkerített erdőségek nem ritkák Angliában s
senki sem ütközik meg azon, ha valaki a parkját, vadaskertjét
kerítéssel veszi körül, s az útjait sorompókkal és tilalomfákkal
zárja el a járókelők elől.</p>
<p>A tulajdonos jó fizető volt, nem bántott senkit, a törvényekkel
össze nem ütközött, fölvett neve «miszter Herby esquire» volt s a
rendőrség előtt nem titkolá, hogy ő muzulmán, kinek oka volt
Konstantinápolyból menekülni. A menedékjog pedig mindig tisztelve
volt Nagy-Brittanniában.</p>
<p>Az erdő közepett épült keleti tündérlak pálmái, narancsfái mind
üvegházban ápolt növények; az egész pálmakert egy óriási
üvegboltozattal van betakarva; télen a termeket vízpárával fűtik.
Egyébiránt Angliában a tél igen enyhe, alig zordabb, mint nálunk az
ősz és a kora tavasz, a mit a körülövedző tengernek köszönhet.</p>
<p>Délvirágokat, meleg égalji madarakat és majmokat mind távolról
szállítottak ide nagy költséggel, az eunuch rabszolgaszemélyzet is
Nubiából került; a kösköt magát arab építészek készítették; – de
hát az a tizenkét ifjú szép hölgy honnan támadt?</p>
<p>Ezek nem keleti szépségek. Valamennyi mind szőke; a lenhajú, a
selyemsárga szőkétől kezdve a sáfrányveresig minden árnyalat
képviselve van köztük, szemeik kékek, vagy tengerszürkék, csak maga
a kedvencz hölgy, a karcsú, deli Hafitem, tünik ki gesztenyeszin
hajzattal, barna szemekkel.</p>
<p>És valamennyien mind angolul beszélnek és francziául, nem
persául vagy törökül, a honnan neveiket vették, s a versek, a miket
felolvasnak, nem Hafiz költeményei, hanem ó-angol versiróké, s a
dalok, a miket énekelnek, inkább hasonlítanak azokhoz, a miket
Londonban és Párisban a közmulatóhelyeken lehet hallani, mint a
minőkre az «édes vizek» köskjeiben tanítják az odaliszkákat.
<span class="pagenum"><a name="Page_142" id=
"Page_142">-142-</a></span></p>
<p>Viseletük különben annyiféle van, mint egy szinésztársaságnak, s
készen vannak akár mint angol ladyk, akár mint oláh bojárnők
megjelenni, a franczia rococóban is egészen otthon vannak; sőt
mikor mister Herbyvel együtt a szabadban lovagolnak, akkor
férfiaknak öltöznek; az akkori idők bőújjas, szalagcsokros,
pulideres, parókás férfidivatja igen alkalmas volt arra, hogy
asszonyok is elrejtőzhessenek bele. Szakállt, bajuszt a férfiak sem
viseltek akkor.</p>
<p>Hogy kerültek e titokteljes férfihoz? ez a történet
rejtélye.</p>
<h3>A TIZENKÉT HÖLGY.</h3>
<p>Krónikánk a legpontosabb adatokkal szolgál arra a kérdésre, hogy
honnan kerültek e szép hölgyek a szultáni palotába?</p>
<p>A legelső, a kit a sah «Sekerpára» névvel tisztelt meg (a mi
annyit tesz, hogy «czukorfalat»), londoni fehérnemű varrónő volt: a
Brothers-bazárban missz Lucile név alatt ismerték. (A krónika a
családi neveket mindenütt elhallgatja a hozzátartozók iránti
kiméletből). Ennek a megnyerése minden kaland nélkül ment végbe.
Miszter Herby gyakran fellátogatott a londoni börzére, hol pénzei
voltak elhelyezve; e közben meglátta a szép varrónőt; ő gazdag
volt, az szegény és árva, könnyű volt rávenni, hogy a
nélkülözésből, mindennapi munkából álló életmódot felcserélje az
élvezetekkel és gondtalan henyéléssel.</p>
<p>Sekerpára a leggyöngédebb bánásmódban részesült a sah rejtett
palotájában; hanem utoljára a gyönyörűséget is megunja az ember, ha
az mindig egyforma. Nehány hónap mulva azt kérte a sahtól, hogy
engedje meg neki, hadd hívja ide látogatóba magához missz
Mathildeot, missz Emmát és missz Adát, barátnőit.</p>
<p>Az egyik pipereárusnő volt, a másik virágárusnő, a harmadik a
Conventgarden szinháznál harmadrendű szinésznő. <span class=
"pagenum"><a name="Page_143" id="Page_143">-143-</a></span></p>
<p>A sah csak azt akarta tudni, hogy nincsen-e a hölgyeknek valami
«családja».</p>
<p>Az értesítés megnyugtató volt. Az egyiknek van egy korhely
matróz testvére, az Keletindiában jár, a másik egészen árva, maga
sem tudja, hol született? a harmadiknak van egy öreg anyja.</p>
<p>A sah ráállt a tervre. Sekerpára leveleket írt barátnőihez,
lefestve előttük a fényes sorsot, a pompát, a jóllétet, melybe
jutott s meghívta őket tündérkastélyába látogatóba.</p>
<p>Azok mind nem voltak valami félénk hölgyek, a kiváncsiság
rávette őket a meghívás elfogadására. A meghatározott helyen várta
őket a sah fedett hintója szerecsen kocsissal és hátul a bakon két
czifra szerecsen inassal. A hintóba beültek s csak azután bámultak
el, mikor a hintóajtó bezárult rájuk, hogy az oldalablakokon nem
lehet kinézni, mert a kocsiredőnyökön belül vaslemez van, csupán a
kocsi tetején van egy kis tallérnyi lyuk, mely világot ereszt be;
azon át pedig nem látni mást, mint a csillagos eget. Este volt,
mikor útra keltek, s hajnal lett, mire czélhoz értek. A betanított
kocsis egész éjjel hordozta őket keresztül-kasul mindenféle
tévútakon, hogy azt higyjék, messze el vannak Londontól; holott
alig voltak másfél óra járásnyira.</p>
<p>A palotában minden telhető pompával fogadták őket s a három
hölgy úgy megszerette az ottani életet, hogy többet el sem
kivánkozott onnan, hanem engedte magát neveztetni Fatmének,
Zibellának és Attaïntének, miután végre Fatme öreg anyjának levelet
irt, s ahoz egy erszény pénzt is mellékelt, tudatva vele, hogy ha
nyugton marad, még többet is kap, annál fogva nem csuda, ha semmi
lárma sem lett a dologból; a londoni rendőrségnek bizony más dolga
is volt, mint azt fürkészni, hogy három szép leány hova lett a
városból?</p>
<p>Fatmének aztán ismét volt két fiatal barátnéja: missz Katty és
missz Eveline, tánczosnők ugyanazon szinháznál, <span class=
"pagenum"><a name="Page_144" id="Page_144">-144-</a></span> a hol ő
volt; ezek is sokkal kedvezőbb alkalmazást nyertek a
tündérkastélyban s meg voltak elégedve a sorsukkal, s a Karaszóla
és Zoráia nevekkel. Ők hítták meg aztán missz Mirandát és missz
Octaviat, kötéltánczosnőt és erőművésznőt, később Aizaht és
Mahadévit s valamennyi hölgy egyesült cselszövényének sikerült
végül két szép énekesnőt, missz Luizát és missz Paulinát befonni s
ottmarasztani Izmaéla és Nurmahál nevek alatt.</p>
<p>Igy aztán a művészetnek minden ága képviselve volt a sah
palotájában s a mulatságból ki nem fogytak soha. Élvezet,
gyönyörüség annyi volt, a mennyit csak szem és száj és szív
megkivánt s a kinek gyönyörére mind ez történt, a sah maga
kifogyhatlan volt mind a pénzben, mind a barátságban. Csak
hizelkedés és ajándékozás volt egész nap a dolga.</p>
<p>Idáig nem is háborgatta ebben a dolgában senki.</p>
<p>Hanem egyszer megunta az egyforma örömöket.</p>
<p>Tizenegy hölgye volt már tündérkastélyának, de ő érezte, hogy a
tizenkettedik hiányzik. Egy olyan nő, a kit nem a pompa fénye, nem
a kényelmes rabság henye örömei csábítottak ide, hanem a ki egészen
szerelemből követi kedvesét.</p>
<p>Egy ilyen leányt ismert meg Londonban: missz Clarisset.</p>
<p>Szegény szatócs leánya volt; szülői tisztességes polgáremberek,
abból az osztályból, melyet cockneynek csufolnak, azért, mert
egyszer egy ilyen polgár, a ki soha életében Londonból künn nem
volt, falut nem látott, mikor véletlenül egy kakast hallott
kukorítani, azt mondá: «the cock ney». (A kakas nyerit.) Innen
rajtamaradt az egész osztályon a «cockney» «kakas nyerít»
gúnyczím.</p>
<p>Hanem missz Clarissenál nem sokra lehetett menni a fényes
igéretekkel, ő erényes leány volt, s bár szivét megnyerték is a
szép török férfi hizelgő szavai, de addig nem akart a hozzá
menetelről tudni, a míg az hitét, becsületét le nem kötötte, hogy
nőül fogja őt venni. <span class="pagenum"><a name="Page_145" id=
"Page_145">-145-</a></span></p>
<p>A házasság azon időben Angliában nagyon könnyen ment. Volt egy
kovácsmester Gretna-Greenben, a kinek az a szabadalma volt, hogy a
hozzámenekülő szerelmes párokat formaszerint összeadhatta s az
általa kötött házasság olyan érvényes volt, mintha az oltár előtt
ment volna végbe.</p>
<p>Egy este rávette miszter Herby a szép Clarisset, hogy a míg
apja, anyja a boltajtó bezárásával vannak elfoglalva, egy készen
tartott hintóba beüljön s gyors paripákkal elvágtasson kedvese
kiséretében Gretna-Greenbe a kovácshoz, a honnan aztán mint férj és
feleség siettek a tündérkastélyba haza.</p>
<p>Ez volt a tizenkettedik hölgy, – Hafitem. Az egyedüli, ki a
sahnak törvényes felesége; először az alkorán szerint, mely nem
követel mást, mint hogy a férj nyilatkoztassa ki, hogy ez az ő
felesége, másodszor a szokás szerint, mely Angliában olyan erős,
mint a törvény, a gretna-greeni kovács kiadott bizonyságlevele
mellett.</p>
<p>Clarisse ártatlan szelid teremtés volt, ki a mint a keleti
pompával ragyogó kastélyba megérkezett, s ott a fényes udvari nép
által hódolattal fogadtatott, e fény, gazdagság, jóllét, tündéri
élvezet mámorától egészen el lett kábítva. Miszter Herby, a hogy ő
nevezé, a szeretet és gyöngédség minden jelével halmozá el,
Clarissenek semmi oka sem volt féltékenynek lenni tizenegy
társnőjére. Azok csak az ő mulattatására voltak jelen, csak azért,
hogy előtte tánczoljanak, zenézzenek, énekeljenek, hogy őt
öltöztessék, fésüljék, piperézzék, neki egész nap mulattató meséket
mondjanak s még titkos ohajtásait is kitalálják. Harag, zsémbelés,
féltékenység nem volt e tündértanyán, a sah figyelmes és gyöngéd
volt mindenik hölgyéhez, csak hogy amíg gyöngédsége a többiek
irányában a leereszkedés szinét viselte magán, addig Clarisse
irányában, kit hízelgve Hafitemnek hívott, a hódolattal volt
rokon.</p>
<p>Néha hajtóvadászokat is rendezett a sah mértföldekre
<span class="pagenum"><a name="Page_146" id=
"Page_146">-146-</a></span> kiterjedő erdejében s olyankor női
kisérete perzsa és indus amazonoknak öltözve vágtatott nyomában. A
szép Hafitem méltán képzelheté, hogy ő Anglia első úrhölgyeivel áll
egy sorban.</p>
<p>A hónapokig tartó kéjmámor után azonban egyszer mély búskomorság
lepte meg a szép Hafitemet, melyet nem oszlatott el sem társnői
játéka, sem a sah hizelkedése.</p>
<p>Sok kérés, könyörgés után megvallotta neki végre szomorúsága
okát.</p>
<p>Szüléit látni vágyott.</p>
<p>Felébredt benne a gyermek szeretete apja, anyja iránt, kiket
szökve, búcsúzatlanúl hagyott el, s kik eltünése miatt most halálra
búsúlják magukat. Szerette volna velük tudatni, hogy él és
boldog.</p>
<p>A sah nagyon szerette Hafitemt.</p>
<p>Mikor megtudta búskomorságának okát, akkor azt mondá neki:</p>
<p>– Jól van, hogy lássad, mennyire szeretlek, nem csak azt engedem
meg, hogy levelet irhass szülőidnek, hanem azt is, hogy hívd meg
őket ide magadhoz; lássák meg, kiért hagytad el őket? s ha van
örömed abban, hogy amit magad körül látsz, ez mind a tied: ők is
osztozzanak ez örömben.</p>
<p>Erre a biztatásra rögtön hazatért Hafitem elvesztett jó kedve. A
mint levelét elküldé szüléihez, csupa szeretetreméltóság lett a sah
irányában s versenyt énekelt, tánczolt társnőivel. Előre tudatta
mindenkivel, hogy holnapra vendégeket várnak Londonból; mindenki a
legpompásabb öltönyét vegye magára. Szakácsok, zenészek,
tüzijátékosok, kakasviaskodtatók és szemfényvesztők még nagyobb
előkészületeket csináltak erre a napra, mint egyébkor.</p>
<p>A kegyencz szultána fenséges szülőit várták: a becsületes
szatócsot és feleségét. <span class="pagenum"><a name="Page_147"
id="Page_147">-147-</a></span></p>
<h3>A HOLDSUGÁR, MINT ÚTMUTATÓ GÉP.</h3>
<p>Clarisse megírta szülőinek, hogy a férfi, ki őt nejévé tette,
keleti főúr. Kérte őket, hogy a rendőrséggel békét hagyjanak neki;
mert ő saját jószántából követte őt rejtekébe s semmi erőszak
ellene be nem bizonyítható. Levelének átadója néma és írni nem tud:
az tehát ki nem vallatható. Ha őt látni akarják, ez a küldöncz
elvezeti őket a hintóig, mely a város kapuján kívül vár reájuk.</p>
<p>A szatócs nem volt könnyenhivő, a mi az angoloknak egyik rossz
tulajdonságuk; hanem aztán a felesége körül czirógatta s addig
biztatta, míg rávehette, hogy menjenek el a rejtélyes hintóig, mely
elviszi őket leányukig. Az anyák szeretik leányaikat Angliában is
csakúgy, mint másutt.</p>
<p>A szatócspár este beülvén abba a hintóba, a melynek nincs
oldal-ablaka, épen úgy reggelre érkezett meg a sah kastélyába, mint
a többi látogatók szoktak.</p>
<p>Megérkezésüket mozsárdurrogás, török muzsika jelezte; a
leeresztett felvonó hidnál a fekete háznagy sietett hintajuk
ajtaját, mely kivülről be volt zárolva, felnyitni, s a
márványlépcsők alján fogadta őket maga a sah, jobbkézen vezetve a
szép Hafitemet.</p>
<p>Hafitem minden tartózkodás nélkül egész hévvel borult anyja
nyakába, szabad folyást engedve könyeinek, s aztán apjának kezet
csókolt, míg a sah brilliantoktól ragyogó ujjait török
egykedvüséggel nyujtá kézszorításra a szatócs fagytól vörös
tenyerei elé.</p>
<p>A két londonit, a míg a termeken áthaladtak, pihenni nem hagyta
a bámulat. Egy tizedrészének a nevét sem tudták, a mit láttak s
mikor a szatócsnő azt kérdezé sugva a férjétől: «hogy lehet rőfe
ennek a szőnyegnek, a min most járunk?» az boszusan felelé: «hát
láttam én ilyent valaha?» <span class="pagenum"><a name="Page_148"
id="Page_148">-148-</a></span></p>
<p>Nem, azt soha sem látta a derék férfiu, a mit itt látott, egész
világi életében; sem olyat nem evett és nem ivott, a milyennel itt
megvendégelték. Azt hitte folyvást, hogy álmodik, s szavát nem
lehetett venni egész ott léte alatt. Minek beszéljen az ember
álmában? Csak bámult mindent és nagyokat sohajtott. És itta a jó
borokat. Ez az egy volt, a mi meggyőzte arról, hogy mind ez
valóság.</p>
<p>Annál beszédesebb volt a felesége. Az nem volt rest élénken
kifejezni bámulatát és gyönyörűségét. Mily pompás termek! minő
szőnyegek! mily ritka virágok! Mily izletes étkek! Vajon miből
készülhetnek ezek! Mennyi szolgálattevő szép leány! Milyen czifra
szerecsenyek! Állatok ezek odahaza? – És mindenek koronájául ez a
derék, komoly arczú férj, a ki oly tisztelettel viseltetik nejének
anyja iránt, mintha az valami herczegasszony volna.</p>
<p>És aztán akármi volt az, a mire az asszonyság azt mondta: jaj de
szép! az abban a perczben neki volt ajándékozva. Nyakláncz, függő,
gyűrű odavándorolt az ő nyakába, fülébe, ujjára a leányéból: az
aranyserleget, a melyből ivott, a zsebébe dugták, s midőn végre a
férje is megszólalt, hogy bebizonyítsa élő voltát, ezen kérdést
intézve a sahhoz: «hány óra sir?» válaszul azt kapta, hogy a sah
kivonta övéből a drágakövekkel rakott óráját, lánczostul együtt s
odaakasztá azt a szatócs ipa nyakába. Mely példán a derék ember
annyira megilletődött, hogy a midőn ebéd végeztével a felesége a
leányával a külföldi madarakat és majmokat indult el nézegetni,
lévén az utóbbiak között egy fertelmes állat, a kinek kék volt az
ábrázatja, az ellenkező része pedig veres, már elkezdte az asszony:
«jaj de»… a mint egyszerre befogta a száját a tenyerével a szatócs:
«meg ne dicsérd, mert ezt is neked ajándékozzák».</p>
<p>Azután következett a táncz, zene, erőművészi mutatványok, a
minőket az érdemes szatócs-család soha sem élvezett, estefelé a
pompás tüzijáték, aztán megint <span class="pagenum"><a name=
"Page_149" id="Page_149">-149-</a></span> lakoma, füszeres ételek,
italok, s mikor minden gyönyörűség fenékig volt kiürítve, akkor
búcsút vettek a vendégektől, Clarisse megcsókolta a szülőit, a sah
karon fogva vezette le a hintóhoz ipát, ki a ráadott kabátja
szokatlan nehézségéből gyanítá, hogy annak a zsebei meg vannak
terhelve pénzes-zacskókkal.</p>
<p>– Te! mondá a szatócsnő férjének, mikor ismét együtt ültek a
sötét hintóban; én azt hiszem, hogy mi valami elbűvölt
tündérkastélyban voltunk.</p>
<p>– Majd én megtudom azt nem sokára egész bizonyossággal, hogy hol
voltunk?</p>
<p>– Hogyan kezdesz hozzá?</p>
<p>– Azt már én tudom.</p>
<p>Mert azt meg kell jegyezni, hogy az angol soha sem iszik annyit,
(pedig sokat iszik), hogy a kétszerkettőt elfelejtse. Azt se
képzelje senki, hogy ha egy angolnak ajándékot adott, azzal már
most azt kifizette.</p>
<p>A mint a hintó megindult, a szatócs elővette a
jegyzőkönyvét.</p>
<p>A hintó tetején, mint említők, volt egy kerek lyuk, s azon
keresztül a tele hold szépen bevilágított. A kerek fény folt a
hintófal balszegletére esett.</p>
<p>A szatócs számlálta a lovak lépéseinek szabályos toppanásait,
mindaddig, míg ez a holdfényfolt meg nem mozdult a helyéről s a
kocsi első falára nem vetődött.</p>
<p>Akkor feljegyezte a zsebkönyvébe a léptek számát s újra kezdte a
számlálását.</p>
<p>A mint a kerek fényfolt a kocsi előlapjáról a jobboldali falra
esett, ismét feljegyezte a számokat, utána irva «elől».</p>
<p>Azután megint átvándorolt a fénykarika az előfalra, megint a
baloldalra, onnan ismét a hátulsó falra és így összevissza
vándorolt előre-hátra.</p>
<p>Ezt pedig mind jegyezte a zsebkönyvébe a szatócs mind egész
odáig, a hol a londoni sorompónál megállt vele a <span class=
"pagenum"><a name="Page_150" id="Page_150">-150-</a></span> hintó:
a néger kinyitá az ajtót s kibocsátá őket fogságukból.</p>
<p>Itt még a szatócs megnézegette a paripákat, megdicsérte őket,
milyen szép állatok, s a közben araszszal megmérte, hány marok a
magasságuk és milyen hosszú a derekuk.</p>
<p>Akkor aztán minden adatnak a birtokában volt.</p>
<p>Az előre-hátra vándorló holdfénykarika megmondta, mikor tért el
ez út jobbra, vagy balra? a lóléptek száma elárulta, milyen hosszú
volt a felvett irányban az út? úgy hogy az egész tekervényes utazás
vonalát szépen papirra le lehetett lerajzolni utána.</p>
<p>Most sietett a szatócs ezzel a felfedezéssel a rendőrséghez,
feljelentve a rejtélyes tündérkastély létezését, melyet az ő
jegyzékei után fel lehetett fedezni egy olyan járművel, melybe
hasonló nagyságú lovak vannak fogva, a minők őt hazáig hozták.</p>
<h3>A NŐK VÉDELME.</h3>
<p>A szatócs feljelentette a borzasztó esetet a lord mayornek, hogy
Ó-Anglia területén létezik egy darab föld, a hol egy halandó ember
másképen mer örülni az életnek, mint a hogy azt az irott törvények
s a helybenhagyott canonok megengedik.</p>
<p>A lord mayornek azonban az az aggodalma támadt, hogy ez talán
nem esik London területére, hanem valamivel odább, s akkor más
mayornek a hatásköréhez tartozik.</p>
<p>A szatócs aztán elővette a mappáját, s rámutatva az általa
furfangosan kitalált útra, mely olyan volt, mint egy sakkfeladvány
lóugrásokkal, bebizonyítá előtte, hogy a szultánlak valóban itt
létezik London területén, még pedig a Kenti grófságban.</p>
<p>Ezt az esetet azután közlé a Lord mayor a Kenti grófság
aldermanjával, az alderman rábizta az intézkedést a <span class=
"pagenum"><a name="Page_151" id="Page_151">-151-</a></span>
baillifjára, a baillif felhatalmazta az intézkedésre a sheriffet, s
a sheriff utasította a teendők sorozatára a konstablet.</p>
<p>Igy aztán nagy csoda lett volna, ha két nappal elébb nem
értesült volna miszter Herby a konstable látogatásáról, mint mikor
az a kellő rendőri segédszemélyzettel megjelent a felvonó hidja
előtt, bebocsátatást követelni «a király nevében!»</p>
<p>Ezen szó előtt lehull minden zár, megnyilik minden kapu.</p>
<p>A belépő constable aztán nem talált maga előtt egyebet, mint
igen is egy pompás úri lakot; de abban csak egyetlen egy úrnőt: a
hogy illik egy gentleman mellé; s azonkívül több rendbeli
«frajokat», a kik közül az egyik komorna, a másik szakácsnő, a
harmadik varrónő, a negyedik zongoratanítónő, az ötödik
felolvasónő, a hatodik kertésznő, a hetedik madárápolónő, a
nyolczadik felszolgálónő, a kilenczedik aranyhimző nő, a tizedik
tortasütőnő, a tizenegyedik – kártyavetőnő. Hát nincs e szüksége
egy angol myladynek ennyi nőcselédre, ha türhetővé akarja tenni az
életét?</p>
<p>Hogy ezek a hölgyek mind szépek, csinosak és fiatalok: az olyan
körülmény, mely ellen nem intézkedtek Ó-Anglia törvényei.</p>
<p>Még miszter Herbynek állt feljebb.</p>
<p>– Én meg nem foghatom, mit törnek önök be a kapumon, király ő
felsége nevében? a kit az Isten tartson sokáig! Lopás, rablás,
összeesküvés gyanujában állok-e én? Kényszerítettem-e valakit az
ittlevők közül, hogy ide jöjjön hozzám? Tartok-e vissza valakit
erővel, hogy itt maradjon nálam? Tessék sorba kérdezni e
hölgyeket!</p>
<p>A constable vallatás alá fogta a szépségeket; de nagy kudarczot
vallott vele. Egyetlen egy sem akadt közülök, a ki miszter Herbyre,
vagy társnéira árulkodott volna; a mi a ritkaságok közé tartozik;
mindenik azt állította, <span class="pagenum"><a name="Page_152"
id="Page_152">-152-</a></span> irigykedés nélkül, hogy ő csak
Hafitem szultánának a szolgálója.</p>
<p>A constable majd megpukkadt mérgében.</p>
<p>– De hát Hafitem szultána mi jogon szultánája miszter
Herbynek?</p>
<p>Ezt csakugyan joga volt a constablenek megkérdezni miszter
Herbytől.</p>
<p>De ravasz ám a török: nem hagyta sarokba szoríttatni magát.</p>
<p>– Hafitem szultána nekem törvényes nőm; igaz, hogy nem az angol
szertartások szerint, hanem a török szertartások szerint.</p>
<p>Erre a constable azt mondá neki, hogy az ilyen mentséggel nem
fognak verebet! Török földön a török törvények, angol földön az
angol törvények uralkodnak.</p>
<p>Erre a szóra miszter Herby elkérte a constabletól megbizó
pecsétes levelét s a hatalmas rendőrhivatalnok nagy bámulatára
dobozkát csavarintott belőle, azt telemerítette az udvaron
elhintett homokból s úgy nyujtá neki megint vissza a markába.</p>
<p>– Ime, uram, nesze: fogjad. Gondoltam rá, hogy egyszer valamikor
valaki ezzel a szóval lépend be hozzám. Azért jó eleve, mikor e
palotát építtettem, hajóteherszámra hozattam ide a tripolisi
öbölből földet s azt minden utamon, udvaromon elterítettem. E
szerint én most nem angol, hanem török földön járok. Török földön
pedig a török törvények uralkodnak.</p>
<p>A becsületes constablet a guta kerülgette erre az ellenvetésre.
Kénytelen volt azt figyelembe venni s odábbállni a megbizó-levelébe
takart homokkal, melyet is a törvénykezés rendi szerint ő felsége
tudós szakértői, kik a vizsgálatra meghivattak, górcső alatt
megszemlélvén, megállapíták, hogy ama homok csakugyan olyan
hatszögletű kovarczokból, olyan ammonszarvnak nevezett apró
csigahéjakból, és különösen olyan pálmalevél sejtrészekből áll, a
minők a tripolisi homokot alkotják, s az által keményen
<span class="pagenum"><a name="Page_153" id=
"Page_153">-153-</a></span> el lett ismerve, hogy miszter Herby
mindaddig, a míg a saját kastélya udvarán áll, a török törvények
szerint itélhető csak meg s az ő házi ügyeibe Nagy-Brittania minden
mayorjének, sheriffjének és constablejének, a nemzetközi törvények
megsértése nélkül beavatkozni nem szabad.</p>
<p>Bajnak csak az az egy maradt meg miszter Herbyre nézve, hogy e
biztosítás elnyerése után, annak a többi tizenegy hölgynek is a
hány anyja, apja, keresztszülője, bátyja, öcscse, sógora volt, az
mind úgy tudta a török alaptörvényeket, hogy azok szerint a szultán
a szerályába fogadott hölgyek közeli és távoli atyafiságát gazdagon
szokta megajándékozni; s nem is késének irányában ők is a maguk
részéről viszont alkalmazásba venni a cserkesz és georgiai
szokásokat.</p>
<p>Miszter Herby pedig jó ember volt: fizetett, gazdag ember volt:
jól fizetett.</p>
<p>Mindenki meg volt vele végül elégedve; asszony és férfi, ifju és
öreg; szomjas és szerelmes.</p>
<h3>A TÖRÖK FELESÉGE.</h3>
<p>Hafitem élete csupa gyönyör, mulatság és élvezet volt sahja
palotájában.</p>
<p>Ha összehasonlította azt a tündérvilágot, a melybe jutott, azzal
a világgal, a melyből idekerült, csak nyereséget talált a
cserében.</p>
<p>Mikor reggel eléje hozták az új pompás öltözéket, miután elébb
illatos fürdőben megmosdatták, haját felbodorították, eszébe
jutott, hogy mennyit kellett odahaza az álom óráiból elszakítania,
a míg pislogó mécsvilág mellett egy új kartonruhát megvarrt
magának, hogy azt vasárnap felvehesse.</p>
<p>Itt szolgasereg leste minden kivánságát, külön cselédje volt a
harisnyája felhuzásához, külön a turbánja felkötéséhez:
<span class="pagenum"><a name="Page_154" id=
"Page_154">-154-</a></span> otthon pedig maga pótolta a cselédet s
felváltva az anyjával mért egész nap pennyért heringet, dohányt,
gint a vásárlóknak, seprett, surolt, szapult, s szombaton megsütött
egy nagy darab marhahúst, vagy egy ürüczombot, s az volt az egész
hétrevaló ebéd. Apja, anyja mindig czivódtak a konyhapénz felett. A
sert mindenik szerette s felpanaszolta egymásnak. Bornak csak hirét
hallották valaha. A bibliából tudták, hogy valahol terem a
Kanahánban; de az messze van.</p>
<p>A török férj nem hagyja nejét dolgozni és nélkülözni.</p>
<p>Itt egyik mulatság a másikat követte, táncz, zene, látványok,
büvészet, fegyverjáték, regemondás, vadászat, madarászat tölték be
az egész napot. Ilyenkor aztán eszébe jutott, hogy otthon csak
vasárnap volt az ünnep. Akkor elmentek a templomba a prédikácziót
végighallgatni: az volt az élvezet délig; délután összejöttek az
ismerős asszonyságok; a kávé, a törökök mindennapi bájitala, még
akkor Európában nem volt közhasználatban, csak a ser járta. A
mellett aztán estig pletykáztak, mindenik elmondta, hogy mi rosszat
tud a maga uráról, meg a komaasszonya uráról, szólták szapulták a
világot: ebből állt a mulatság. S ha valamikor egy kötéltánczos
ütötte fel a bódéját a közelben, két hétig kellett kunyorálni az
apának, hogy egyszer vigye el e látványba a családját s három hétig
folyt a panasz utána a haszontalanul kidobott költség miatt.</p>
<p>S aztán mikor a muzulmán férj megjelent hölgyei között,
mindegyiket nyájas szóval, kedves ajándékkal üdvözölve, de teljes
szerelmével ölelve át kedvenczét, Hafitemet: akkor eszébe jutott a
nőnek, hogy odahaza, mikor az apja zörgetését hallották az ajtón,
már akkor rettegtek anyjával együtt, hogy kezdődik a zivatar. A
hazatért apa dúlt, fult, morgott, belekötött mindenkibe; tele volt
panasszal, hogy milyen rosszul megy az üzlet, szidta a feleségét,
hogy milyen rossz gazdasszony; zugolódott, a míg csak le nem
feküdt. Ez még csak zugolódott, annál <span class=
"pagenum"><a name="Page_155" id="Page_155">-155-</a></span> maradt;
de a két szomszédban, meg az emeleten fölöttük, ott már verekedtek.
Az egyik helyen a férj féltette a feleségét, a másikon a nő a
férjét, s ennek minden este szék-törés, asztal-felforgatás, edények
egymás fejéhez verése lett a vége.</p>
<p>A török férj nem terheli feleségét üzlete gondjaival s nem
üldözi féltékenységével. Maga sem ád neki okot féltékenységre.
Szobahölgyei («odalikok» törökül) nem vetélytársnői a feleségnek;
ha valamelyik nem tetszik neki közülök, csak egy szavába kerül s
örökre eltávolítják. Azok csak mulatság, szórakozás tárgyai
mindkettőjükre nézve; a török fogalmak közt mélyen alszik a
sárgaszemű szörny, a féltékenység; s ha főlébred, akkor már gyilkol
is.</p>
<p>És a szép Hafitem még is arra gondolt, hogy mennyivel elébb való
állapot egy olyan férj feleségének lenni, a ki goromba, veszekedik,
koplaltat, megver, beissza a felesége köpönyegét, de a kiről tudja
a felesége, hogy kicsoda? Ha szatócs, hát szatócs; ha csizmadia,
hát csizmadia. Míg erről nem tudni semmit, csak azt, hogy gazdag
ember, szép ember és jó ember. Mennyivel különb dolog annak az
asszonynak a sorsa, a ki álló egész napon át nem hall az urától
egyebet, mint szidást, a kinek az ura tele veszi a száját
panaszszal, zúgolódik, házsártoskodik, mint azé, a kinek az ura
csak megölel, megcsókol, hizelkedik; de nem mondja meg a
feleségének soha, hogy min gondolkozik?</p>
<p>A szép Hafitem egy idő mulva megint nagyon búslakodó lett. Pedig
már az anyját szabadon elfogadhatta magánál.</p>
<p>– Micsoda felhők ezek itt homlokodon? kérdé Herby, a ki mindjárt
észrevette a legkisebb kedvetlenséget is a kedvencz neje arczán.
Mid hiányzik?</p>
<p>– Te hiányzol nekem.</p>
<p>– Nem vagyok-e veled?</p>
<p>– Nem egészen. <span class="pagenum"><a name="Page_156" id=
"Page_156">-156-</a></span></p>
<p>– Akarod, hogy társnőidet hazaküldjem?</p>
<p>– Oh nem. Azok engem szeretnek, felvidítnak, s én is szeretem
őket. A lelked nincs velem. Azt valaki más tartotta meg. Az nincs
Angliában. Az elmaradt valahol Tripolisban, a honnan a földet
hozattad udvarodba.</p>
<p>– Azért hiszed, mert oly szótalan vagyok? A török keveset
beszél.</p>
<p>– De vajon török vagy-e te?</p>
<p>– Minő kérdés ez? Ki adta ezt a szádba?</p>
<p>– Senki. Magam gondoltam ki.</p>
<p>– Az nem igaz. Ezt anyád bízta reád, hogy tudd ki tőlem. Ekként
beszélt: «ha az a te férjed török, akkor te valóságos felesége vagy
neki, összekelve mozlem szokás szerint; de ha ő nem az, hanem angol
nagy úr, akkor te csak szeretője vagy s pirulnod kell sorsod
felett. Ha török, mért nem lakik Törökországban, Algirban,
Maroccoban, a hol mozlimek laknak; miért visel angol nevet,
miszter, esquire czímezéssel? mért nem hivatja magát beynek,
pasának, musirnak, effendinek? a hogy a törököket czímezik.» Ezt
mondta neked az anyád s azzal sebezte meg a szivedet. Őrizkedjél e
kérdést ismételni. Ha választ adok rá, az nekem halálom lesz.</p>
<p>Azzal megcsókolta a szép Hafitem homlokát s nem kérdezte tőle
többé, hogy miért vannak ott azok a felhők?</p>
<p>Hafitem pedig naprul-napra szomorúbb lett; Herby vehette azt
észre; valahányszor megcsókolta azontúl, a nő elpirult utána, – s
csak tűrte, de nem viszonozta gyöngédségeit.</p>
<p>Egy este aztán odavonta az ölébe Hafitemet a sah, s azt mondá
neki:</p>
<p>– Nekem jobban fáj az élet, ha téged szomorúnak látlak, mint
fájni fog a halál, ha földeríthettelek. Aztán ha megőrzöd a
titkomat, megtartod az életemet; ha kibeszéled a titkomat,
elgurítottad a fejemet. <span class="pagenum"><a name="Page_157"
id="Page_157">-157-</a></span></p>
<h3>AHMED BEY.</h3>
<p>«Az én nevem Ahmed bey: egykor Candia kormányzója, majd egyptomi
helytartó, s elsőrendű musir (hadvezér) a nagy ozman birodalomban.
Én vagyok az, a ki a lázadó candiótákat kibékítettem, s a mamelukok
uralkodó osztályát megtörtem. Én hoztam rendet az adóbehajtásba,
mely által a szultán kincstára is megtelt, az adózó népen
elkövetett zsarolás is megszünt. Én irtottam ki az archipelagusból
a tengeri rablók hajóraját. A rablók minden kincse hatalmamba
került s azt a khaznéval (a kincstárral) hiven megfeleztem.</p>
<p>A szultán, jutalmul eljegyezte velem legifjabb leányát: Leilát.
Megérdemeltem. Szép volt, majd olyan szép, mint te. S nagyon
szeretett engem; olyan nagyon mint te. S szenvedett értem, többet
mint te: – majd megtudod azt.</p>
<p>Mikor már minden készen volt a menyegzőhöz: (Allah intézi az
emberek sorsát!) egy reggel pártfogómat, a nagyvezért Ruzsdi
Mehemetet, a midőn a mecsetben imádkozott, egy rabszolgája hátulról
orozva leszúrta. A gyilkost az összeesküvő dere bégek bérelték fel,
s a nagyvezér holta után, ki jó barátom, második atyám volt, Rumili
Abdi került a nagyvezérségre: – dúsgazdag ember, ki théssaloniai
helytartó korában kétszer szedte be egy évben az adót: nekem
halálos ellenségem.</p>
<p>Rumili Abdi nagyvezérré léte után előre tudhattam, hogy mi
következik rám? Hogy az addig viselt nagyméltóságokat el fogom
veszíteni, az olyan természetes volt, mint nagy zivatar után a
lehullott gyümölcs. Hogy az életem sem az enyim többé, a felől is
meg kellett nyugodnom. Az Izlam hive mindig turbánja körül tekerve
hordja a halotti szemfödelét, a mi emlékeztesse, hogy az élet csak
adósság, a mit mindennap visszakivánhat az, a ki adta. Hanem akkor
azt is megtudtam, hogy Leila, a kit <span class="pagenum"><a name=
"Page_158" id="Page_158">-158-</a></span> annyira szerettem, a ki
nekem volt igérve, az új nagyvezérnek lett eljegyezve. S a
szerelemnek csak egy törvénye van: Scandinaviától a Bosporusig
ugyanaz. «A kit én szeretek, az az enyim!» Ebben se czár, se
szultán, se dalailáma, se római pápa nem parancsol! – A kit én
szeretek, a ki engem szeret, az az enyim!</p>
<p>Rögtön felszereltem egy hadihajómat, a «Takimi Vekait» a
kipróbált vitorlást, melylyel annyi tengeri rablót elküldtem
hajóstul együtt a csigák közé: azt megraktam leghivebb embereimmel.
Minden megmozdítható kincsemet átraktam a hajóra s elvitorláztam
vele Sztambul felé. Az aranyszarv-kikötőben éjjel horgonyt
vetettem, s azután egy dereglyét huszonnégy evezőssel ellátva,
felhatoltam egész a szerályig. Az épen a nagyvezér menyegzőjének az
éjszakája volt.</p>
<p>A part mind két oldalon kivilágítva, a tengerszoros közepén
horgonyzó hajókról fényes tűzijáték röppentyűi hirdették a
nagyvezér örömét és az én kétségbeesésemet. Egy nagy dereglye, a
többinél fényesebben kivilágítva, siklott végig a tengeren a
szerály palotájától a tulsó part felé. Azon szállítá a nagyvezér
menyasszonyát, az én menyasszonyomat, Csengelkői kéjlakába. A
dereglye rakva volt fegyveres rabszolgákkal, zenészekkel,
bohóczokkal; hátrészében pompás mennyezet alatt ült a nagyvezér és
Leila rabnői társaságában.</p>
<p>A nagy örömzaj, tűzfény és mámor közepett senki sem vette észre,
hogy egy kivilágítatlan dereglye közelít sebesen a nászhajó felé.
Én még a hajó orrán levő egyetlen lámpát is kioltottam s aztán
magam álltam a kormányhoz. Egyenesen neki irányoztam a hajó orrát a
nagyvezér dereglyéje oldalának. Te elsápadsz. Azt gondolod, hogy az
őrültség volt tőlem. Felfordítani a dereglyét s aztán a tengerből
kihalászni menyasszonyomat. Hisz tizenkét rabnő volt körüle. Hogy
ismerje fel a leggyakorlottabb buvár is azok közül a víz alatt az
igazit? – De én számítani is tudtam. A kivilágított hajók mélyen
bevilágíták <span class="pagenum"><a name="Page_159" id=
"Page_159">-159-</a></span> a tenger vizét. Az ezernyi röppentyű
közül tömérdek hullott a vizbe s az a víz alatt pattant szét,
bevilágítva perczekig az egész hullámözönt. Azonkívül még egyre
számítottam. Mikor a szultán leánya férjhez megy, akkor az úgy meg
van rakva ékszerekkel, hogy alig bir lépni a tehertől. Már híre
járt, hogy a nagyvezér mátkája tíz millió piaszter értékű
kösöntyükkel, nyaklánczokkal fog tündökölni menyegzője napján. A
többi nép pár ölnyi mélyben a tenger szin alatt csoportostulva
fenmarad; ezt az egy alakot ékszereinek súlya aláviszi. – «Húzd
rá!» kiálték evezőseimnek s egy percz mulva a nászdereglye oldala
ropogott; a másikban lámpák, czifra népek, zenészek a tengerbe
voltak dobva, a dereglye fenékkel felfordulva úszott.</p>
<p>A másik perczben én és még két más gyakorlott búvárom a tengerbe
szöktünk; ólomczipők voltak lábainkon, hogy gyorsan szálljunk alá.
Igy is alig birtuk utolérni azt a vonagló nőalakat, kit ékszereinek
sulya gyorsan vont alá a tenger fenekére. A tenger alatt elpukkanó
röppentyük fényében úgy tündöklött ez alak, mint egy mesebeli
tündér.</p>
<p>Én voltam a legelső, a ki elkaphattam ruhája uszályát, mely most
feje fölött uszott. Felrántottam őt magamhoz, s azután lerúgva
ólomczipőimet, igyekeztem fel a felszinre.</p>
<p>Csak az az egy aggodalmam volt, hogy felmerülve, a
nász-dereglyét követő kaikok közé juthatok. A végzet kedvezett, s
csapását későbbre tartá fel számomra. Saját dereglyém közelében
merültem fel a víz szinére.</p>
<p>Embereim hirtelen kihúztak kedves terhemmel együtt, s azzal
gyorsan suhantunk végig a hullámsikon, a hogy csak huszonnégy evező
birta.</p>
<p>Mikor éjszaka egy helyen nagyon kivilágítják a tengert, más
helyen annál sötétebb az. A Bosporus tüzijátéka mellett senki sem
ügyelt reá az aranyszarv-öbölből kivitorlázó hajóra, s míg a
megrémült nászkiséret a nagyvezért <span class="pagenum"><a name=
"Page_160" id="Page_160">-160-</a></span> és menyasszonyát
igyekezett a habokból kihalászni: a nagyvezér ugyan megkerült; de a
szép menyasszony már akkor az én karjaim között tért az életre
vissza.»</p>
<p>A szép Hafitemnek egész teste ludbőrzött az elbeszélés alatt.
Rettenetes gondolat ilyen embertől szeretve lenni! A ki azért, a
kit szeret, hadat izenni képes a szultánnak, a tengernek, s a halál
minden angyalainak s előbb meghalatja a kedvesét, azután
feltámasztja, úgy teszi a magáévá.</p>
<p>Ahmed folytatá életregéjét:</p>
<p>«Az éjszaka, a zürzavar kedvezett menekülésemnek; de a mint
reggel lett, s az ijedtség után vizsgálódni kezdtek, rájöttek a
rejtély kulcsára. Többen a nászdereglyéről megmenekültek közül
megismerték arczomat; mert én átallottam azt feketére bemázolni,
mikor menyasszonyomat elhozni jövök, s erről aztán könynyen
rájöhettek, hogy mit keresett az a hajó az aranyszarv-öbölben egy
éjszakán át s miért tünt el oly hirtelen, a hogy jött? A partőrök
különben is jól ismerték a Takimi Vekait, hogy az az én hajóm.</p>
<p>A szultán minden hadihajója elindult üldözésemre. Maga a Kapudán
basa, a ki annyi, mint nálatok a főtengernagy, tizennégy gyors
vitorlással követte utamat.</p>
<p>A préda megérdemelte a fáradságot. Az is hallatlan eset volt
már, hogy a leghatalmasabb szultán leányát elragadják a nászkiséret
közepéből, a császári palota ablakai alatt; de hát még a kincseket,
a mikkel a menyasszony terhelve volt.</p>
<p>Mennyit érhettek e kincsek? nem tudom; mert én azoknak az értéke
után soha nem kérdezősködtem, se rájuk nem szorultam. Bár a
tengerbe dobáltam volna mind; akkor Leila megmaradt volna náluk
nélkül. Mint később hallottam: hat millió piaszterről beszéltek
Stambulban. Törődtem is én az ő gyémántjaikkal. Magamnak is annyi
vagyonom volt, hogy az a mesével határos. De annál inkább
megérdemelte a fáradtságot, hogy hajómmal <span class=
"pagenum"><a name="Page_161" id="Page_161">-161-</a></span> együtt
kézrekerítsenek. Ily zsákmányt nem hordott a tenger, a mióta a
hirhedett arany flottát elnyelte.</p>
<p>A míg a Cerigo sziget melletti tenger-szorost elértük, folyvást
kedvező szél segített bennünket előre; itt az út északnak fordult s
a szél ellenünk szolgált: többé nem haladhattunk oly gyorsan. Mire
Corfuig eljutottunk, mely a velenczei köztársaság birtoka, már
üldözőink vitorlái kezdtek feltünedezni az ég és víz szélei között,
mint fekete vészmadarak.</p>
<p>Ekkor odajött hozzám a testvéröcsém, Said: apámnak a jobbik fia;
arczára, termetére egészen hozzám hasonló; de lelkére végtelenül
nagyobb, mint én, s igy szólt hozzám:</p>
<p>– Bátyám, Ahmed! Hajónkkal el nem menekülhetünk. Ha csatának
állunk, az ágyudörgés fellármázza az előttünk levő kikötőkben a
hajókat s elvágják az utunkat. Én fiatal vagyok, senkim a világon.
Te boldog vagy: nőd van, a ki szeret. Cseréljünk köntöst.</p>
<p>Leilára néztem s elfogadtam a nemes áldozatot. Ő felvette az én
köntöseimet: én kincseimet áthordattam egy velenczei gœlettre,
melyet tulajdonosától megvettem, s magam Leilával együtt átkeltem
annak a födélzetére s innen velenczei lobogó alatt elvitorláztam az
adriai tengerre. A Takimi Vekai pedig, Said öcsém parancsnoksága
alatt, megkerülve Corfu szigetét, ismét elkezdett duzzadt
vitorlákkal délfelé sikamlani, mintha az afrikai partoknak tartana.
Arra az üldöző hajóhad szintén megváltoztatá irányát s nyomába
indult. Hol érték utól? nem tudom. Nagy sokára, mikor már magam
szerencsésen megérkeztem kincseimmel együtt Velenczébe, hallottam
meg hazatérő hajósoktól, hogy a sík tengeren elkeseredett harcz
folyt tizennégy török gœlette és egy brigantine között. Az
ágyudörej messze elhangzott a tengeren. Mikor elcsendesült a harcz,
csak tíz vitorlát számláltak a láthatáron, négyet magával vitt
társnak az én hős Saidom, az én dicső Takimi Vekaim a hullámok alá.
<span class="pagenum"><a name="Page_162" id=
"Page_162">-162-</a></span></p>
<p>A győztesek nem nyertek semmit. A hajó, melyet üldöztek, nem
engedte magát elfogni, inkább roncscsá lövette magát s vele együtt
a tenger takarta el titkait.</p>
<p>Ott vesztek el ezzel a hajóval mindazok a társaim, kik szemtanui
voltak bosporusi merényletemnek. Senki sem igazíthatta üldözőimet
nyomomba többé. Meg voltam rájuk nézve halva.</p>
<p>Velenczében egyikét a legszebb palotáknak béreltem ki: a Palazzo
Loredanot, melynek birtokosa nem rég esett el két fiával együtt a
törökök elleni harczban. Itt éltem két évig oly háborítatlan
boldogságban, a minő csak embernek adatott a földön. A velenczei
köztársaság folytonos háboruban volt Törökországgal s így nem
lehetett attól félnem, hogy a magas porta a lagunák között is
üldözhessen.</p>
<p>De mégis óvatos voltam. Mint menekült örmény fejedelem mutattam
be magamat a világnak, s látogattam nőmmel együtt a keresztyén
templomokat. Mindenki azt mondta, hogy ő a legszebb asszony
Velenczében! És minő hű volt! És mennyire szeretett engem! Soha sem
távozott oldalam mellől. Minket csak együtt lehetett látni. S én is
szerettem vele pompázni. Az ember oly hiú, hogy szeret dicsekedni a
boldogságával. Neveli az örömét az, hogy irigylik. S mintha nem
lett volna elég Leilának az a lángoló szempár, minden ünnepélynél
új ékszereket engedtem neki magára rakni s dicsekedtem vele, hogy
szépsége mellett kárbavész a gyémánt, az igazgyöngy fénye.</p>
<p>Csak egy ékszerét nem engedtem neki feltenni soha. Az egy
homlokláncz volt, egyszerű arany filigrán-mű; de a közepén volt
egyetlen mogyorónagyságú gyémánt. Gyémántot láttak Velenczében
ennél szebbeket, drágábbakat is; de ilyet még sem láttak soha. Ez
kék gyémánt volt. Legnagyobb ritkaság. A zafirtól annyiban
külömbözik, hogy míg a zafir alapkékjéből a sugártörés is csak a
kék fény csillámát tündökli vissza, addig a kék gyémánt
<span class="pagenum"><a name="Page_163" id=
"Page_163">-163-</a></span> olyan, mint mikor az esti ég közepéből
a felkelő csillagok szivárványszikrázó sugarai törnek elő: az
valami bűbájos fényt szór maga körül.</p>
<p>Mindig óvtam Leilát tőle, hogy e gyémántot valaha homlokára
tűzze. Nem csak titkos sejtelmem sugallta azt, hanem a józan ész
számítása is. Az én arczom úgy elváltozott az olasz divat által,
hogy bennem senki sem ismerheté fel a hajdani ozman musirt. Leila
arczát pedig a hárem aszszonyain és a szultánon kivül senki sem
látta Stambulban. Még vőlegénye, a vén nagyvezér sem jutott el
addig a dicsőségig, hogy fátyolát felemelje. Őt tehát az
arczvonásai után fel nem ismerheté senki. De arról a kék gyémántról
ráismerhettek sokan. Mert az egy olyan ritkaság, a melyről krónikák
beszélnek, s elmondják mind azoknak történetét, a kik azt viselték;
tündérmesék és rémregék szülötte az. S még eddig a sztambuli khazné
kék gyémántjának minden birtokosa erőszakos halállal múlt ki. A kék
gyémántok között ez a második. Az első a Nagy Mogul birtokában van,
s az akkora, mint egy galambtojás.</p>
<p>De hát lehet-e egy asszonytól kivánni azt, hogy mikor egy olyan
ritka ékszer birtokában van, mely egyike a világ csodáinak, azt
elrejtve tartsa, meg ne mutassa senkinek? Tudnád-e ezt tenni, te
Hafitem?»</p>
<p>Hafitem nevetett.</p>
<p>– Először is nekem nincs kék gyémántom, azután meg nincs senkim,
a kinek azt mutassam.</p>
<p>De azt nem mondta, hogy ha volna, megtudná állni, hogy ne
mutassa.</p>
<p>– Ne nevess, Hafitem. Nyomban jön a dicsekedésre a gyász. Egy
este fényes ünnepélyt adott a doge, melyre mi is hivatalosak
voltunk. Midőn a doge palotájába érve, Leila fejéről leveté
aranyszövetű fátyolát, megdöbbenve láttam meg homlokán a kék
gyémántot. Nem tettem neki szemrehányást, csak nagyot sohajtottam s
magamban mondám: Allah akarta igy. <span class="pagenum"><a name=
"Page_164" id="Page_164">-164-</a></span></p>
<p>Leilát máskor is ezer szem kisérte, a hol megjelent; most épen
minden figyelmet magára vont. Alig vártam, hogy a fényes termeket
elhagyhassam vele. De szemrehányást akkor sem tettem neki. Minek
rontottam volna el azt az örömét, hogy egy hónapig mindenki az ő
kék gyémántjáról beszél.</p>
<p>A következő hónap tavasz eleje volt. Ilyenkor Velencze
szigetkertei valódi paradicsomok. Egy délután Leilával együtt a
sanct Giorgio Maggiore ligeteiben sétáltam; a lég tele volt a
cyprusok tömjén-illatával. Ez a cyprusillat pedig olyan, mint a
boldogság közepett a halálsejtelem.</p>
<p>Egyszerre egy cyprus-bozót mögül, mintha a földből kelt volna
fel, két arnót harczos toppan elénk. Én ösztönszerüleg eltakartam
köpenyemmel Leilát s jobbomat kardom markolatára tettem. Azonban
ezuttal nagy néptömeg volt a kertben: nekem kisérőim voltak. A két
arnót elhaladt mellettem csendesen; de szemeiket arczomra
szegezték, míg tovahaladtak.</p>
<p>Leila nevetett, hogy miért ijedtem meg a két medvétől?
Velenczében mindenféle nemzet megfordult akkor. Ez a két idegen
bizonyosan annak a barbár hajónak a személyzetéhez tartozik, mely
tegnap vitorlázott be a Lidó kikötőbe.</p>
<p>Mert tudnod kell, hogy a hatalmas velenczei köztársaság a barbar
kalóz-államokkal frigyben él, s kereskedelmi hajóinak oltalmára a
tengeri rablóknak rendes harácsot fizet.</p>
<p>Engem mégis nyugtalanított ez a találkozás, s másnap nem akartam
az álarczos bálba elmenni. De Leilát végzete ösztönzé, hogy
odamenjen. Addig kért, esdekelt, elővette minden asszonyi bűbáját,
míg elverte szivemről az aggodalmat, s én rá hagytam magamat venni,
hogy elvigyem őt az álarczos bálba.</p>
<p>A csatornákban sürgöttek, tolongtak a gondolák, álarczos
tarkanéppel rakottan; de én nekem feltünt, hogy egy sajátságos
alakú gondola, melynek ormánya krokodilfőt <span class=
"pagenum"><a name="Page_165" id="Page_165">-165-</a></span> mutat,
két barna köpenyű álczással, mindig az én gondolám közelébe
iparkodik jutni.</p>
<p>A lépcső előtt, melynél ki kelle szállnunk, a kajmánfejes
gondola megelőzött s a két álarczos előbb kiugrott a kőpárkányra,
mint én.</p>
<p>Én abban a perczben a hajós csáklyája után nyultam, hogy
megkapaszkodjam vele, míg a gondolás a csónakot megköti, s csak
arra riadtam fel, mikor hozzám közel egyszerre két lövés hangzott.
Első tekintetem a két álarczosra esett, kiktől a lövés jött.
Éreztem, hogy nem vagyok megsebesülve, a mi valódi csodának
látszott, mert alig hat lépésről lőttek reám. De egy pillanatom sem
volt a gondolkozásra. A két orgyilkos a második pisztoly után nyúlt
övébe. Én kezembe ragadva a csáklyát, kiszöktem a partra, s egy
pillanat alatt, két gyors ütéssel, mint a villám, mind a kettőt
agyonsujtottam. Azok meghaltak, mielőtt másodszor lőhettek volna
reám.</p>
<p>Csak azután láttam meg, hogy mit vesztettem? Többet, mint
mindenemet; drágábbat az életemnél: Leilát. Ő hű volt hozzám a
halálig. A mely perczben a két orgyilkos fegyvereit reám irányzá: ő
szótlanul veté magát elém s öntestével fedett el a halál elől. A
golyók pedig jól voltak czélozva. Mind a kettő a szivemben
találkozott volna egymással össze. Mind a kettő Leila homlokát
találta. Azt a helyet, a melyen a kék gyémánt tündökölt. Az ő szép
feje fogta fel az én szivemnek szánt két golyót. Meghalt, engemet
megvédve.</p>
<p>Allah rendelte így:»</p>
<p>Ahmed szemében még most is megjelent az emlékezet adója: a
köny.</p>
<p>«A két megölt orgyilkosban a tegnapi két arnótra ismertem.</p>
<p>A kajmánfejű gondola a zürzavarban eltünt, s reggelre a berber
hajónak hire sem volt a Lidóban. Az török hajó volt kalóz lobogó
alatt.</p>
<p>A kék gyémánt enyim maradt; hanem Leila elveszett. <span class=
"pagenum"><a name="Page_166" id="Page_166">-166-</a></span> S én
odaadtam volna érte a világ minden gyémántját s tetejébe még a jobb
kezemet is, hogy ő az enyim maradjon.</p>
<p>Most ime megtudtad Ahmed bey történetét. Most már megértheted,
mi üzött engem Angliába? Mi kényszerít a világtól így elzárnom
magamat? Miért e rejtély körülöttem? Én halálra vagyok ítélve a
világ egyik első hatalma által. S e halálítélet méltó, mert oly
sértést követtem el koronáján, a mit se ország, se uralkodó meg nem
bocsáthat soha. Hóhéraim szét vannak bocsátva s bebarangolják értem
az egész világot, hogy a hol rám ismerhetnek, pisztolylyal,
gyilokkal, méreggel elpusztítsanak. Nem véd meg ellenük semmi: csak
a mély titok sötétsége. Ha megtudják, hogy hol létezem, már meg van
ásva számomra a sir.</p>
<p>Látod-e már Hafitem, hogy mennyire szeretlek? Kezedbe adtam az
életemet. Mert a milyen igaz az, hogy ajkaidnak egy csókja elég,
hogy nekem e földön a paradicsomot szerezze meg, olyan igaz, hogy
ugyanezen édes, rózsaajkakról egy szélnek eresztett szó elég lesz
arra, hogy engemet a földöntúli paradicsomba szállítson el: a hova
Hafitem nem jöhet utánam, mert Mohammed az asszonyok számára nem
rendelt a földön túl életet.»</p>
<p>E végszavaknál a bájos, szerelmes Hafitem aztán inkább az első
kincséből ajkainak részesíté Ahmedet oly mértékben, hogy attól az
egész kerek föld paradicsommá válhatott számára s megesküvék, hogy
azt a második megölő erejű hatalmat örökre el fogja tiltani
ajkairól.</p>
<p>– Te betöltéd szivemben azt a nagy ürt, a mit Leila otthagyott.
Oly szép volt ő, mint te vagy. Oly jó, mint te vagy. S úgy
szeretett, mint te engem. Csak egy hibája volt: az, hogy örömét,
szerelmét, diadalát nem tudta eltitkolni. Ezt a hibáját ne örököld!
Neked adtam már mindent, a mi Leiláé volt: magamat is. Akarod-e,
hogy még a kék gyémántot is neked adjam? Gondold meg, hogy balsors
van hozzákötve! Árát nem tudja még senki; mert <span class=
"pagenum"><a name="Page_167" id="Page_167">-167-</a></span> eddig
mindig véren vették, vérért adták. Legyen a tied. Legyen a
kezedben, hogy meggyőződjél róla, hogy a mit mondtam neked, mind
igaz és való. De a mig én élek, meg ne mutasd azt senkinek; mert az
én halálom van abban.»</p>
<p>Ahmed odaajándékozta a szerető, hű Hafitemnek az ékszerek
csodáját, a kék gyémántot; a miért első hitvesének fel kellett
szállnia az égbe. (Ha ugyan Mehemed megengedi a nőknek, a kik
nagyon szerettek s mint hősök haltak meg, hogy ők is feljussanak az
égbe?)</p>
<h3>A KÉK GYÉMÁNT.</h3>
<p>Mióta a rendőrség kitudta Miszter Herby titokteljes lakását,
annak semmi oka sem volt kegyencz nejének szülői előtt
rejtélyeskedni.</p>
<p>A szatócs maga ugyan soha sem látogatta őt meg. Ő igazi puritán
kálvinista volt, a kit a világ minden gazdagsága sem nyugtatott meg
a felől, hogy az ő leánya egy pogány töröknek a felesége legyen.
Utoljára még azt sem hitte neki, hogy török. Bizonyosan valami
elitélt rabló lesz, a ki valahol a szárazföldön kincstárakat rabolt
ki s ideszökött.</p>
<p>– Meglásd asszony! mondá a feleségének, hogy ez az ember nem
más, mint a hirhedett Schinderhannes, vagy Fra Diavolo.</p>
<p>A szatócs neje ezt mind elbeszélte a leányának, valahányszor
vasárnaponkint, mikor a bolt zárva volt, meglátogatta a
tündérkastélyt.</p>
<p>Hafitem ugyan erős fogadást tett, hogy mind abból, a mit Cidel
Ahmetről megtudott, egy szót sem fog elárulni senkinek soha. Hanem
hát az anya nem vehető idegen embernek. Az egy test, egy lélek a
gyermekével. Ha ketten tudnak valamit, az annyi, mintha csak egy
lélek tudná. <span class="pagenum"><a name="Page_168" id=
"Page_168">-168-</a></span></p>
<p>Az anya sopánkodásait meg kellett nyugtatni annak a történetnek
az elbeszélésével, a mi Cidel Ahmetet Angliába hozta: így lehetett
csak felvilágosítani, hogyan támadt a tündérpalota London
közelében? hogy lett az felépítve mór építészek által? hogy
népesült meg a marokkói cselédséggel? a kikkel senki sem tud, a
gazdájukon kivül, egy szót is váltani.</p>
<p>A szatócsné viszont nem nyugodott meg a rábizott titkokkal, a
míg azokat otthon a férjének el nem beszélte. Hisz a férj is egy
test és lélek a feleségével: a mit ők ketten tudnak, azt akár csak
egy ember tudná.</p>
<p>Hanem a szatócs mind ezekre azt mondta, hogy ez csak szófia
beszéd.</p>
<p>– Olvastam én ehhez hasonló történeteket akárhányat a
«Tattler»-ben. (Ez volt a mult század elején Londonban megjelenő
három hirlap között a legelterjedtebb). Akárki elmondhatná azt
magáról, hogy ő török basa volt. Csak tudjon dohányozni: az
asszonyok mingyárt elhiszik neki, hogy török basa. Hogy a leányok
nem értik a nyelvet, a mit a férfiak egymás közt beszélnek, abból
még nem következik az, hogy törökül beszélnek. Az bizonyosan
«szarka-nyelv» lesz. Mikor iskolás gyerekek voltunk, mink is
beszéltünk úgy, hogy senki se értette meg más, csak magunk. Ugy-e,
ha én te neked azt mondom: «Orkoh terke rörkövirkid erkeszürkü
arkaszszorkonyirki árkállarkat!» hát azt hiszed, hogy én most
törökül beszéltem, pedig csak szarkanyelven volt; azt teszi, hogy
«oh te rövid eszű asszonyi állat!» Korábban keljetek fel a te török
basáddal együtt, ha engem bolonddá akartok tenni. Cartouche az a te
vőd, senki más s a keréken fogja végezni, meglásd.</p>
<p>A jövő vasárnap aztán még szomorúbb arczczal ment a szatócsné
leányát meglátogatni. Most már ő sem akart hinni, a mig valami
csalhatatlan bizonyítványt nem kap a kezébe.</p>
<p>Hafitem nem állhatott ellent anyja könyeinek: elmondta
<span class="pagenum"><a name="Page_169" id=
"Page_169">-169-</a></span> neki legféltőbb titkát is, a mi
mindennek megadta a csalhatatlanság billogát; megmutatta neki végre
a kék gyémántot is; de lelkére kötötte, hogy ha kedves előtte a
leányának és vejének az élete, erről egy szót se szóljon azután
senkinek.</p>
<p>A jó asszony fel is tette magában erősen, hogy még a férjének
sem fog szólani arról a csodaszépségről, a mit leányánál
látott.</p>
<p>Ezuttal pedig a szatócs a szokottnál is ingerkedőbb kedvében
volt, mikor a sörházból hazatért, a hol viszont neki kellett sokat
kiállani a komáitól, a török szultánává lett leánya miatt. Volt
dolga Cartouchenak, Schinderhannesnek, és Rooberts Bartheleminek, a
ki szintén nagy tengeri rabló volt a közel időkben s a szárazföldön
palotát épített és abban szülőitől elcsábított leányt tartott, pap
nem látta hitves társul.</p>
<p>Az asszony tűrte sokáig hallgatással. Utoljára aztán kitört
belőle az elfojtott titok: megmondta az urának, hogy ő a saját
kezében tartotta azt a drága kincset, a mit a sah az ő leányának
ajándékozott: a diónyi kék gyémántot!</p>
<p>– Kék gyémántot! ordíta fel a szatócs, dühében kaczagva. Jaj!
csak ma ne communicáltam volna: hogy megvernélek! Mondj sárga
gyémántot, zöld gyémántot, veres gyémántot: de kék gyémántot nekem
ne mondj; mert mindjárt adok én a te hátadra valamit, a mi kék
lesz, de nem gyémánt!</p>
<p>Az aszszony aztán csomót kötött a nyelvén s többet harapó
fogóval sem lehetett belőle kihúzni a szót.</p>
<p>A szatócs eleinte dühösködött, azután szépen kérte az asszonyt,
hogy vonja vissza a szavát: ugye, hogy nem látott kék gyémántot? Az
asszony nem felelt neki többet.</p>
<p>– Csak ne éltem volna ma úrvacsorájával; csak ne volna ma
vasárnap; majd adnék én neked kéket! dörmögé a szatócs, még akkor
is, mikor lefeküdt.</p>
<p>A felesége akkor is hallgatott; de mikor már az ura elaludt,
<span class="pagenum"><a name="Page_170" id=
"Page_170">-170-</a></span> nem bírt magával tovább, akkor kiáltott
a fülébe: «azért is kék gyémánt volt!»</p>
<p>A szatócs erre felugrott; megnézte az óráját, egy negyed volt
egyre, elmult a vasárnap. Felkelt a feleségét megverni. Megverte
aztán nem ő az asszonyt, hanem az asszony őtet emberül; kapott egy
ütést a szeme alá is: az aztán igazán kék lett.</p>
<p>Másnap aztán minden ember a kék foltjának az oka után
tudakozódott. A szatócs, mint becsületes puritán ember, ki soha sem
szokott hazudni, mindenkinek elmondta a kék folt támadásának
rejtélyét.</p>
<p>Volt a sok komája között egy aranyműves is: eszébe jutott, hogy
attól kellene igazságot kérni.</p>
<p>– Jim. Monda este, összeülve a sörkancsó mellett a komájával.
Látod ezt a kék foltot itt a szemem alatt? A feleségemtől kaptam; a
mért nem akartam elhinni, hogy a leányom kapott a sahjától egy kék
gyémántot. Van-e ilyen?</p>
<p>– Bob. Felelt rá neki a komája. Kék folt a szem alatt van a
világon igen sok, kivált hétfőn reggel; hanem kék gyémánt nagyon
kevés van. De azért van. A legnagyobb kék gyémánt a Nagy Mogulé, ez
156 karatot nyom. Azután van egy a delhii maharadzsának. Ez csak 66
karat. Ennél nagyobb és szebb van a török szultán kincstárában,
mely 77 karatot nyom, s hatszázezer piaszter volt az ára. Olyan
nagy, mint egy olasz mogyoró.</p>
<p>– No hát ez az én leányom gyémántja.</p>
<p>Az aranyműves nagyon megcsóválta a fejét.</p>
<p>– Hallod-e, Bob. A kék gyémánt nagyon csalárd egy portéka.
Tökéletesen hasonlít egy másik kőhöz, a minek turmalin a neve.
Ennek is van fehér, kék, zöld, piros fajtája. Ez is olyan
szivárvány fényt sugárzik, mint a gyémánt; ha megdörzsölik, a
pelyhet magához szívja, mint a gyémánt. Ebből a kék szinűt úgy
híják, hogy indicolith vagy braziliai zafirin. S a ki nem ért
hozzá, könnyen megcsalják vele. Ebből pedig egy olyan darab, mint a
<span class="pagenum"><a name="Page_171" id=
"Page_171">-171-</a></span> török szultán kék gyémántja, nem ér
többet, mint harminczhárom font sterlinget. Karatja fél guinea, s a
karatokat nem sokszorozzák, mint a gyémántnál; hanem csak
összeadják.</p>
<p>Ezzel aztán hazament a szatócs s kinevette a feleségét.</p>
<p>– No titeket szépen bolonddá tett a kalandor. Ál-szultánának
ál-gyémánt a díja. A te leányod kék gyémántja hamis drágakő.
Felirtam a nevét, itt van, megmondhatod neki; braziliai zafirin,
vagy indicolith! Elmehetsz vele dicsekedni. Megér egy tonna
heringet!</p>
<p>A szatócsné alig várhatta a vasárnapot, hogy ismét láthassa a
leányát. Elmondta neki a rettenetes felfedezést, a mivel a férje
meglepte.</p>
<p>Hafitem először vállat vont rá s azt felelte: «mit bánom én, ha
a gyémántja hamis is, csak ő maga legyen igaz».</p>
<p>De épen ezen fordult meg az egész rejtély nyitja, hogy valódi
gyémánt-e ez a kő? Mert ha nem az, akkor mr. Herbynek az egész
kalandos regéje Cidel Ahmetről nem egyéb, mint egy szerelmes hölgy
elámítására kigondolt mese. Ilyen bizonytalanságot pedig asszony
nem tűrhet el.</p>
<p>A szatócsné addig biztatta a leányát, míg azt rávette, hogy csak
egy napra adja oda az anyjának azt a végzetes gyémántot, a míg azt
az atyja az aranyműves koma társaságában, egy hires londoni
ékszerészszel megbecsülteti.</p>
<p>Hafitemnél a gyanu elhallgattatá a titoktartásra tett fogadást,
a félelmes előérzetet. Ha egy asszony gyanakodik, akkor megszünt
félni. S ugyan hány asszony állná meg, hogy mikor egy ajándékba
kapott brillantjára azt fogják, hogy az csak turmalin, el ne küldje
az ékszerészhez, megtudni felőle az igazat. Hisz az ajándékozónak
szívét próbáltatja meg akkor. A kék gyémánt a szatócsné táskájában
bevándorolt Londonba.</p>
<p>A szatócs és komája együtt vitték azt el a leghiresebb
ékszerészhez.</p>
<p>Az megvizsgálta a követ s e szókkal adta vissza: <span class=
"pagenum"><a name="Page_172" id="Page_172">-172-</a></span></p>
<p>– Golkondai gyémánt. Értéke negyvenezer font sterling.</p>
<p>A szatócs bámulattól és örömtől elkábultan rohant haza a kék
gyémánttal a feleségéhez s azon kezdte, hogy kezet csókolt
neki.</p>
<p>«Negyvenezer font.»</p>
<p>Az nap nem lehetett belőle egyéb szót kivenni, csak azt, hogy
«negyvenezer font», s ha valaki a boltjába ment sajtért, vagy
rizskásáért, senkinek sem volt hajlandó kevesebbet kimérni, mint
negyvenezer fontot.</p>
<p>Este pedig ünnepélyesen, két tanu jelenlétében bocsánatot kért a
feleségétől azokért az ütlegekért, a miket ő kapott, s megigérte
neki, hogy a jövő vasárnap ő is tiszteletét fogja tenni mr. Herby
Cidel Ahmet úrnál, akkor Hafitemnek is hazaviszik a kék gyémántját
az eddig nélkülözött atyai áldással együtt. Ez alkalomra másnap
Dick kománál egy egészen újdonatúj öltözőruhát is megrendelt, a
baillifnál pedig egy bizonyítványt, melyben Bob és Dick komák
«coram»-ja mellett sajátkezű aláirásával elismeri, hogy mr. Herby
se nem Cartouche, se nem Fra Diavolo, annál kevésbbé
Schinderhannes, épenséggel nem Barthelemy Rooberts pedig, hanem egy
valóságos izlamhitű gentleman, s minden ezzel ellenkező értelemben
tett eddigi nyilatkozatait ünnepélyesen visszavonja és
meghazudtolja.</p>
<h3>A VÉGZETES VASÁRNAP.</h3>
<p>A világtörténetben igen nagy események gyakran igen csekély
körülményeken fordulnak meg.</p>
<p>Ilyen nagyon aprólékos, alantjáró körülmény képez a nevezetes
kék gyémánt történetében is egy új fejezetet.</p>
<p>A mely napon a szatócs Dick mesternél egy öltözet ruhát
megrendelt, az a nap hétfő volt. Hétfőn pedig dologhoz kezdeni
igazhivő keresztyén szabómester nem szokott, mert aznap minden
legénye a vasárnapi mámorát <span class="pagenum"><a name=
"Page_173" id="Page_173">-173-</a></span> aluszsza ki. Azt kivánni
pedig Dick mestertől, hogy keddtől vasárnap reggelig egy egész új
öltözet ruhát, úgymint mellényt, ujjast, bugyogót elkészítsen,
annyi lett volna, mint a heringtől azt kivánni, hogy énekeljen,
mint a fülemüle. A hering sem fogná azt ugyan megtagadni, de az sem
készülne el vele jövő vasárnapra, épen úgy, mint nem készült el
Dick mester az új ruhákkal. A nélkül pedig a látogatásra nem
lehetett gondolni. Maradt tehát ez a második vasárnapra, hiszen még
egy hét nem a világ.</p>
<p>Ez idő alatt a szatócs a kék gyémántot, nehogy megöljék érte,
pecsét alá zárva elhelyezte a királyi letéthivatalban, s a róla
kapott térítvényt belecsavarta nyakravalójába, a mit aztán még
éjszakára sem vetett le.</p>
<p>E héten három török kalmár, ki Londonban több idő óta állandóan
üzletet tartott, elkezdte egyszerre minden ügyeit legombolyítani,
kinlevő pénzeit beszedni, adósaival, hitelezőivel leszámolni s
készleteit, a hogy veszik, árán alul is eladogatni. Senki sem
talált biz ebben valami különös, feljegyzésre méltó dolgot.</p>
<p>Eljött végre a nagy előkészületekkel várt vasárnap. A szatócs új
ruhái épen az indulásra kiszabott óra előtt egy negyeddel csakugyan
hazahozattak; az első felpróbálásnál ugyan kegyetlenül vágtak és
elálltak, a hogy természetes, s min majd csak háromszoros igazítás
után lesz segítve tökéletesen; de azért megtették a kivánt
szolgálatot. A szatócs még egy palaczk claretet is dugott az új
kabát zsebébe, a mivel mr. Herby Cidel Ahmetnek kivánt kedveskedni.
Ő maga azt tartotta a világ legelső italának.</p>
<p>A reggeli istenitisztelet után rögtön útnak indult a boldog
szülői pár s a polgári dél órájára megérkezett a tündérkastély
elé.</p>
<p>Ott azonban irtóztató meglepetés várt reájuk.</p>
<p>A kastély kapuján rendőrök jártak ki és be s a park útjain lovas
fogdmegek nyargalásztak alá s fel. A kocsiból kiszálló szatócsot és
feleségét az eléjük rohanó háremhölgyek fogadták, rémülettel
arczaikon, szétdúlt hajzattal, <span class="pagenum"><a name=
"Page_174" id="Page_174">-174-</a></span> rendetlen öltözetben s
azt mondták, hogy jöjjenek csak be, nézzék meg, mi történt? Nem
lehet azt kimondani.</p>
<p>A sah hálószobájába vezették őket.</p>
<p>Ott feküdtek a nyugágyon Cidel Ahmet és Hafitem.</p>
<p>A szép Hafitem feje aláfordulva a nyugágyról, hosszú haja
szétterülve körüle. Szíve táján egy tőrdöfés nyilt sebszája.</p>
<p>Cidel Ahmet jobb keze ezt a sebet látszott eltakarni, míg balja
arra volt szánva, hogy Hafitem fejét felemelje; hanem a saját feje
Cidel Ahmetnek – az nem volt sehol. Csak a törzs feküdt ott
csonkán.</p>
<p>A kincstár ajtaja fel volt törve s abból minden drágaság, pénz,
értékpapir eltakarítva.</p>
<p>Ahmed cselédjei közül kettő hiányzott; azok, kik épen az elmult
éjjel őrt álltak a palota belsejében. Valószínüleg ezek voltak a
bérgyilkosok.</p>
<p>Ezen a napon a három török kalmár is eltünt Londonból.</p>
<p>A szatócs nejének elbeszélése után kétségtelen volt, hogy a
török kormány küldöttei ölették meg Cidel Ahmetet, a kik bevégzett
küldetésük hiteles bizonyítékául a hősnek a fejét is magukkal
vitték vissza rabolt kincseivel együtt Sztambulba.</p>
<p>Hanem a kék gyémántot még sem keríthették kézre. Az ott maradt a
királyi letéthivatalban, a honnan azt a szatócsnak kiszolgáltatták,
miután a háremhölgyek mind tanuskodtak mellette, hogy azt Cidel
Ahmet Hafitemnek ajándékozta.</p>
<p>A szatócscsalád eladta azt nagy pénzért s Bob mester «nagy ház»
lett belőle; de örökségül rajtamaradt a Bashaw név s nagy ház
korában is úgy hivta minden ember; az igazi nevét el is
feledték.</p>
<p>A 77 karatos kék gyémánt az utóbbi időkben Hope amsterdami
bankár birtokába került; talán most is ott van.</p>
<p>… Ilyen tündérmese ment végbe 1733-ban London városa közelében,
a hogy az akkori «három» londoni hirlap egyértelmüen
feljegyezte.</p>
<hr class="chap" />
<p><span class="pagenum"><a name="Page_175" id=
"Page_175">-175-</a></span></p>
<h2>A FEREDZSE.</h2>
<p class="center">Novella.</p>
<p>A feredzse egy női öltönydarab, a mit a török hölgyek viselnek
az utczán. Bő, hosszú burkony ez, mely a nőalakot vállától lába
hegyéig fedi, ujjai kezein túl csüggnek s a keztyűt fölöslegessé
teszik. A feredzsét nem szabad selyemből készíteni, sem átlátszó
vagy tapadékony kelméből; kemény vászonból kell annak lenni, mely a
testtől eláll, s a női idomokból semmit el nem árul. Kiegészítő
része az arczot eltakaró fátyol, melyen csak a két szem számára van
nyilás. – A két szem mégis szabadon maradt. S ezzel kárba is vész a
divat jó szándéka. Az a szabadon hagyott szempár több kárt tehet a
szívekben, mint ha a legmagasabb császári hattisherif szabadon
hagyta volna az egész termetet, s a helyett zöld szemüveg viselését
rendelte volna el az asszonyoknál.</p>
<p>Mert a feredzse divatját nem a divatlapok, nem a pipereszabók,
nem a hetedik (és egyetlen) nagyhatalom: a női izlés tette
uralkodóvá, hanem Mahmud szultán saját utánozhatatlan
névaláirásával, a thaguval szentesített hattisherifje.</p>
<p>Ez egy vándorló börtön, melyet az asszonyok magukkal tartoznak
hordani.</p>
<p class="center">* * *</p>
<p>Egy reggel Raghib basa Bosporus melletti palotájának
kertajtajában egy szép ifju holttestét találták meg a bosztandzsik.
<span class="pagenum"><a name="Page_176" id=
"Page_176">-176-</a></span> Két tőrdöfés volt baloldalán, az egyik
nem volt mély és halálos, mintha gyönge, ügyetlen kéz intézte
volna; de a másik egyenesen a szívig hatolt, az megölte. Azonkívül
a nyakán balfelől látszott egy mély harapás sebe: két teljes
fogsornak az életerekig ható nyomai. Egy csorba sem volt e két
fogsorban.</p>
<p>A megölt ifju övében ott voltak a pisztolyai, drága, ezüsttel
kirakott elefántcsont-agygyal; korall-markolatú tőre, türkizes
hüvelyében, turbánja tekercsében a selyemerszény huszonöt arany
zechinóval; ujjain a gyűrűk: ezt nem rablókéz ölte meg.</p>
<p>A halottban Alnumán Ajára ismertek, Raghib basa nagy-vezér
fiára, a török «arany fiatalság» szemefényére.</p>
<p class="center">* * *</p>
<p>Három napig verték a dobot, fujták a tárogatót Stambul térein, a
Bosporus partján, a kutak előtt, az atmeidánon, az idegenek
hánjaiban és hirdették a népnek, hogy a ki Alnumán Aja gyilkosát
felfedezi, vagy kézrekeríti, annak jutalmul Raghib nagyvezér tíz
erszény pénzt és minden veszély ellen oltalmat igér.</p>
<p>Egy erszény pénz pedig tett akkor ezer piasztert, s a török
piaszter még akkor három frankot ért (a minek most egy tizenhatod
részére leszállt). Ez nagy díj volt egy szóért!</p>
<p>De még szükségesebb volt az igéret másik része: az oltalom
minden veszély ellen.</p>
<p>Alnumán Aját egy ember meg nem ölhette. Izmos, harczedzett ifju
volt; tornában mindenkit levert. Hogy ketten voltak, a kik
megölték, azt bizonyítja a nyakán tett harapás.</p>
<p>S ha két ember tudja a titkot, az egyik már elárulhatja azt.</p>
<p>Ez a két ember, mikor egymás szemébe néz, mindegyik azt
gondolhatja: «ez a másik fej, ha lehunyná a szemét, nekem tízezer
piasztert érne!» <span class="pagenum"><a name="Page_177" id=
"Page_177">-177-</a></span></p>
<p>Az a kérdés, hogy melyik hunyja le a szemét hamarább? Melyik
fárad el hamarább a másikra nézésben? Az a melyik ébren marad, el
fogja árulni az elalvót. Nyer rajta tízezer piasztert – és a saját
fejét.</p>
<p>Csak egyre nem számítottak a gyilkost keresők.</p>
<p>Arra, hogy van eset, a mikor két ember még sem két ember.</p>
<p>Ha az egyik férj, a másik feleség. Ez nem két ember: ez «egy
pár».</p>
<p>Dob szakadt, tárogató repedt, kikiáltó berekedt, de a délczeg
ifju Alnuman Aja vérdíjáért nem jelentette magát senki.</p>
<p class="center">* * *</p>
<p>A «hét torony» városnegyede a konstantinápolyi örmények
választott tanyája. A hirhedett hét toronyból ugyan ez időben csak
négy áll már, hármat egy iszonyú földrengés ledöntött; e négy sugár
torony égszínkékre festett rézkupolája messze ragyog az
alkonyfényben, az egyik fele láng, a másik fele csillagos ég.</p>
<p>Közelében magát szerényen meghúzva áll az örmény templom,
toronynélküli, kivül-belül festett épület, mellette, a templom
oldalához odaragasztva a fehér pap háza; a tarkabarka fából épült
háztömeg között az egyetlen tömör kőépület.</p>
<p>A bejárást a paplakba egy mély boltív előzi meg, valami alacsony
porticus, tornácz vagy czella, a minek a hátterében van a rácsos
vasajtó, a két oldala a bejáratnak pedig symbolicus képekkel van
tele festve. A baloldalon szemlélhető a tisztító tűz, roppant
réz-üstök alá véres nyelvű ördögök szítják a tüzet, s az üstökben
elkárhozott bűnösök nyomorult alakjai égnek a közös csáva közepett,
fösvények, gyilkosok, részegesek, bűneik jelvényeivel kezeikben, s
közöttük felbomlott hajú szép asszonyok, kiknek bűne nem más, mint
a szépség, míg a magasban a felhők közül, miket a pokol tüze
gerjeszt, szent <span class="pagenum"><a name="Page_178" id=
"Page_178">-178-</a></span> Basilius arany glóriás feje tekint alá
a kínban fetrengőkre.</p>
<p>A tornácz jobb oldalán pedig látható a kép kiegészítő ellentéte.
Ott a mennyországot kivívott boldogok serege ül gazdagon rakott
asztal körül, melynél az asztalfői tisztséget maga Szent Basilius
viszi, s hol a meghivott érdemeseket szárnyas angyalok kinálják
ezüst tálakon hordott süteményekkel, a mennyei vendégség gyönyörét
a nagy hárfajátszó szent Dávid zenéje füszerezvén.</p>
<p>Az örmény schismatikusok között (mert vannak római katholikusok
is, de ezek a kisebbséget képezik, s az előbbiek által üldöztetnek)
az a hit van bevéve, hogy a rettenetes tisztító tűzbe csupán azok
kerülnek bele, a kik bűneiket meggyónni s azokért egyházi feloldást
nyerni elmulasztották; a kik azonban az örök igazsággal még e
földön kibékültek, azok egyenesen és akadálytalanul a paradicsomba
jutnak, mely mint azt Makariosz bejáratának képei tanusítják,
semmit sem enged Mahommed paradicsomának.</p>
<p>S ezen dogmai felfogás nem csupán a hivőket boldogítja, hanem
egyúttal a nyáj pásztorának is javára szolgál. Mivelhogy az örmény
egyháznak semmiféle világi birtoka nincsen. Egyházi vagyon, dézsma,
stóla náluk ismeretlen. Minden jövedelmüket hiveik buzgósága
képezi. A legfőbb patriarchának, az araráthegyi katholikósznak
egész jövedelmét azon negyven font búza képezi, a mit a hivek
fizetnek a minden hét évben egyszer az etsmiazini kolostorban
kiosztott szentelt olajért s azután a kinevezett papok fogadalmi
díjai. Ezeket a fogadalmi díjakat a többi keresztyén világban
«simoniának» neveznék, de az araráthegyi szenteknek ez az egyedüli
olajos korsójuk. Ha egy lelkészi állomás megürül, az etsmiazini
patriarcha kiadja a hatalomszót annak betöltésére a «fekete
papság»-nak, a fekete papság kiküldi a választott «vardebeb»-et, a
vardebeb megbízza az alatta álló archimandritát, s az archimandrita
oktatása alá veszi a neophitát, a kit, miután <span class=
"pagenum"><a name="Page_179" id="Page_179">-179-</a></span> negyven
napig bezárva tartanak egy templomban (a hol az alatt egy puszta
fehér gyapottalárba öltözve, nem szabad neki egyebet enni, mint
vizbenfőtt zöldséget) ez alatt hivatalos teendőinek mysteriumaiba
beoktatnak. E mysteriumokat a laicusok nem ismerhetik; de egyet
mégis megtudnak azok közül, azt, hogy a midőn negyvennap mulva a
«fehér pappá» felavatott lelkész tenyerét a szentelt olajjal
megkenik s finom gyapottal beragasztják, ugyanakkor az bizonyos
összeg lerovására kötelezi magát a fekete papoknak, a minek egy
része a patriarchát illeti. Ez összeg az ecclesiához mérve, kisebb
vagy nagyobb.</p>
<p>A héttorony melletti lelkészség a legjövedelmezőbbek közé
számíttatott minden időkben; ott laktak az örmény nemzet
leggazdagabb kitünőségei s egy fehér papra nézve, ki a maga
küldetését felfogni képes, az egy kifogyhatatlan
jövedelemkutforrást képezett s a szerint is volt megterhelve.</p>
<p>Makariosz azonban teljesen megfelelt ezen feladatnak. Ő volt az
a kegyes lélek, a ki behozta, hogy évenkint minden háznál kétszer
be kell szentelni a szobákat, hogy áldás legyen rajtok s ki a
házassági szertartás végrehajtása alatt harminczkétféle
alamizsnaszedést hozott be s temetkezések alkalmával a megholtnak
minden rokonától felszedte a túlvilágra küldendő üzeneteket a
megfelelő postadíj mellékletével.</p>
<p>A lakására való bejárás is mindenkit figyelmeztetett lelke
megvigasztalására. A pokol ábrázolása figyelmezteté a járókelőket,
hogy mi vár arra, a ki a bűnei terhét a hátára veszi s azt hiszi,
hogy már most senki sem látja; míg a mennyország jelképe
bizonyságot tett azoknak boldogsága mellett, kik nem sajnálják a
vigasztalásért erszényüket megnyitni. A bűn nagysága s a vétkező
tehetsége volt természetesen a díjszabályzatra nézve irányadó.
Kicsiny embernek a nagy bűne is kicsiny, nagy embernél a kis bűn is
nagy: a lerovás ahhoz méretik.</p>
<p class="center">* * *</p>
<p><span class="pagenum"><a name="Page_180" id=
"Page_180">-180-</a></span></p>
<p>A négy torony égszín kupoláiról az utolsó napsugár zománcza is
eltünt már; az utczán kezdett a zaj elcsendesülni, a tevehajcsárok
ostorkongatása, a hamálok vizetkináló rikácsolásai kezdtek
lassankint helyet adni az utczákat éjente ellepő kutya-seregnek, s
a felvert por kezdett ködalakban alászállni, előpostájául az éj
homályának, midőn a rács mögött ájtatosan őrködő Makariosznak
feltünt egy nő alakja, ki már harmadszor ment el az ajtaja előtt
rövid idő alatt, kezében egy pár lábánál fogva összekötött
kakassal.</p>
<p>Ez gyónni jön. A hivek baromfival fizetnek. Nagy bűne lehet,
mert az alkonyt választotta a gyónáshoz s már harmadszor megy el a
tornácz előtt s még nem határozta el magát, hogy megtegye-e?
Be-betekint, végignézi a pokolbeli ábrázolatot, s megint csak
visszavonul, összeborzadva, mintha volna rá nézve még valami
irtózatosabb is, mint a pokol a maga szikrázó fenségében.</p>
<p>Az asszonyalak botra támaszkodva és biczegve jár, tehát sánta; a
fél szemén tapasz van, tehát félvak; az arcza tele van veres
himlőhelyekkel, tehát rút; öltönye rongyos, tehát szegény.</p>
<p>Negyedszer is visszajön e rejtelmes tornáczhoz: akkor az egyik
kakas a kezében, fejjel lefelé csüggve, elkezd kukorítani. Ez
határoz. Péter apostol intője megszólalt. A nő erőt vesz magán,
belép s bekoczogtat a rácsajtón. Bebocsáttatik.</p>
<p class="center">* * *</p>
<p>Makáriosz a gyóntatószékben ül már, s a nő ott térdel
előtte.</p>
<p>– Mi bűnöd van?</p>
<p>– Embergyilkolás.</p>
<p>– Szántszándékos, vagy véletlen?</p>
<p>– Akarva tettem.</p>
<p>– Férfi volt, vagy nő?</p>
<p>– Erős férfi volt. <span class="pagenum"><a name="Page_181" id=
"Page_181">-181-</a></span></p>
<p>– Haragból, vagy rablás végett ölted meg!</p>
<p>– Önvédelemből. Ő támadott meg. Én védtem magamat.</p>
<p>– Ismerted őt?</p>
<p>– Üldözőm volt.</p>
<p>– Keresztyén, vagy zsidó?</p>
<p>– Nem, török volt.</p>
<p>– S azt hiszed, hogy az ilyen nagy bűn alól feloldozást adhatok
neked – két kakasért?</p>
<p>– Szegény vagyok. Az uram teherhordó a bazárban, magam
zsirbadzsit árulok a medresz sarkán. Hanem azért még hoztam egy kis
megtakarított pénzt is. Vedd ez erszényt.</p>
<p>Makáriosz kiönté az erszény tartalmát fehér talárjára s úgy
találta, hogy azok a piaszterek nagyon vörösek.</p>
<p>– Te, hisz ez mind hamis pénz.</p>
<p>– Én nem csinálom, nekem ilyennel fizetnek a hajósok, a kik
nálam vásálnak.</p>
<p>– Hát te zsirbadzsit árulsz, úgy-e, a medresz szegletén?</p>
<p>– A hogy mondám.</p>
<p>– No hát én meg azt mondom neked, hogy a ki zsirbadzsit árul,
annak a lehellete fokhagyma szagú, a te lehelleted olyan, mint a
rózsaméz illata. A teherhordók feleségei nem élnek dulcsászszal,
rahat rakummal, attól csak úrhölgyek szája szagos. Te meg akartál
engem csalni. De magadat csaltad volna meg. Mert ha én most teneked
kiosztom a bűnfeloldást, akkor helyetted egy épen ilyen rongyos,
ragyás, vaksi, biczebócza vén asszony ül oda szent Basilius
asztalához a mennyországban, te pedig, a milyen vagy igazán, ott
égnél a sátán serpenyőjében; azért, ha bűnbocsánatot akarsz nyerni,
eredj ki a kuthoz, mosd le arczodról a ragyákat, s úgy gyere
vissza.</p>
<p>A nő úgy tett, a hogy a fehér pap parancsolá; kiment vén,
rongyos alakban, s visszajött mint egy deli, ragyogó arczu tündér,
a minőnek csak az ajkait valaha rózsákhoz s fogsorát gyöngysorhoz
hasonlították. <span class="pagenum"><a name="Page_182" id=
"Page_182">-182-</a></span></p>
<p>– Úgy, kedves leányom! monda, ráismerve a visszatérőre
Makariosz. Te a szép Zabella vagy, a gazdag Tafruj felesége, a ki
az ős Zariadri nevét is viselhetné, ha olyan nagyon nem félne vele
megbántani a törököket.</p>
<p>A fiatal hölgy ismét letérdelt a gyóntatószék elé.</p>
<p>– Tehát te megöltél egy férfit? Egy törököt? ki volt az?</p>
<p>– Az volt Alnumán Aja, Raghib basa nagyvezér fia.</p>
<p>– Tehát te nem a teherhordó felesége vagy, hanem a kincses
kalmáré, s nem árulsz páczolt halat a medresz szegletén, hanem
ékszereket és kirakott fegyvereket a bazárban. Már most gyónj meg
mindent igazán. Hogyan lettél Alnumán Aja gyilkosává?</p>
<p>A térdeplő nő elmélázott.</p>
<p>– Segítsek bűneidre visszaemlékezned? odacsalogattad a bazárban
ácsorgó ifjut fekete szemeidnek tüzes kacsingatásával, nyitva
feledted piros ajkaidat, mikor beszéltél vele, hogy fehér fogaidat
meglássa; kezében feledted a kezedet, mikor ékszerre alkudott
veled, aztán megharaptad a fehér fogaiddal, s megölted
szerelemféltésből. Semmit el ne tagadj előttem; mert a mit
eltagadsz, a mit elszépítesz, vagy elhallgatsz, azért pokolra
jutsz.</p>
<p>– Elmondok mindent s Isten látja lelkemet, hogy igazat mondok.
Én nem csábítottam Alnuman Ajat soha. Ő küldött hozzám legelébb
naámét a vén asszonytól.</p>
<p>– Ahan! Naámét? A mivel a török ifjak szokták bolonddá tenni a
szép asszonyok férjeit. A himzett erszényben száraz virágok vannak
s az asszonyok értik, hogy a virágok mit beszélnek.</p>
<p>– Én felbontatlan küldtem vissza neki a naámét. Akkor maga jött
el hozzám, rálesve, mikor férjem elhagyja a bazárt s én egyedül
maradok; s elkezdett nekem szerelmes verseket, virágdalokat
mondani.</p>
<p>– S te azokat szívesen hallgattad.</p>
<p>– Keresztet vetettem magamra s azt mondtam neki: távozz tőlem
sátán. Ekkor ajándékokkal kisértett megnyerni. <span class=
"pagenum"><a name="Page_183" id="Page_183">-183-</a></span> Hozott
nekem drága kösöntyűket, gyöngysorokat és gyémántokat.</p>
<p>– S te azokat elfogadtad és eltitkoltad az urad előtt.</p>
<p>– Én lábaihoz dobtam az ajándékait s azon voltam, hogy rút
legyek előtte.</p>
<p>– Azt bolondul tetted. El kellett volna fogadnod és ide hoznod a
papnak. Ez által a bűn ajándéka az ájtatosság alamizsnájává
szentesült volna.</p>
<p>– Ekkor fenyegetni kezdett, hogy ha nem hallgatok forró
esdekléseire, megöli a férjemet. És Zariadri olyan szelid ember, a
ki egy állatot sem ölt meg soha, egy gyermeket sem ütött meg soha,
a ki még a tolvajt sem üldözte soha.</p>
<p>– Egy szóval: gyáva.</p>
<p>– Nem gyáva, csak jószívű. E fenyegetésre azt mondtam Alnuman
Ajának, hogy én elmegyek atyjához, a nagyvezérhez és bevádolom öt,
hogy férjemet meg akarja ölni.</p>
<p>– No oda ugyan jó helyre mentél volna.</p>
<p>– Raghib basa szereti Zariadrit.</p>
<p>– Én is szeretem a kakast: azért kerül nyársra.</p>
<p>– Alnuman Aja még is felhagyott e fenyegetéssel; hanem annál
erőszakosabb lett ellenem. Azt mondta, hogy házamban fog
meglátogatni, mikor férjem nincsen otthon. Tudattam vele, hogy ez
lehetetlen, mikor férjem egyedül hagy otthon, akkor házunk kulcsát
magával viszi s hozzám az alatt be nem jöhet senki. S én nem vagyok
az a nő, a ki kötélhágcsót bocsát le az ablakon, hogy látogatót
fogadjak el.</p>
<p>– Ne fecsegj már annyit az erényeidről; hanem térj át egyszer a
bűneidre.</p>
<p>– Alnuman Aja a legirtózatosabb fenyegetőzést mondá ki előttem,
a mivel csak nőt meg lehet rémíteni. Azt mondá, hogy férjemet jó
czimboraság szine alatt el fogja csalni Shejtán Emisznézihez s míg
az ott engemet, bor és csáblány csókja mellett elfelejt: mámorában
ellopja tőle házunk kulcsát s úgy tör reám. <span class=
"pagenum"><a name="Page_184" id="Page_184">-184-</a></span></p>
<p>– Aha! Shejtán Emisznézihez: az «ördög leányához», a törökök
Delilájához? Szép asszonyhoz illő szép név!</p>
<p>– De az én férjem nem az az ember, a ki idegen asszonyra
felemelje szemeit; Zariadri Tafruj még a lélekzetét is visszatartja
addig, a míg Shejtán Emisznézi elhalad mellette az utczán, nehogy
egy párát beszivjon abból az átkozott büvillatból, a mi annak
ruháiról szétomlik.</p>
<p>– Most meg már férjed erényeit sorolod elő! Hát azért ülök én
itt ebben a padban? Beszélj már a bűneidről!</p>
<p>– És én vagyok olyan szép, mint Shejtán Emisznézi!</p>
<p>– Ezt külön alkalommal kellett volna meggyónnod.</p>
<p>– Véget érek már. Ezelőtt négy nappal, késő este egyedül álltam
kertre nyiló ablakomban, a párkányra dülve, s néztem a lepkéket, a
mik a granátalmák virágait körüldongták s nem volt semmi vétkes
gondolatom, a miért Isten megbüntessen.</p>
<p>– Azt nem tudhatod. Egy asszonynak elég a lepkéket nézni, hogy
vétkezzék.</p>
<p>– Ha úgy van, meglakoltam érte. Egyszerre egy erős kar ölelte át
derekamat s a mint felriadva hátranéztem, szemeim Alnuman Aja
szemeivel találkoztak. Égetett az a két szem, mint a tűz. «Hová
tetted férjemet?» kérdezém tőle. «A hogy mondám, felelt ő, elvittem
Shejtán Emisznézihez, így jutottam a házad kulcsához.» E szóra
ájuláshoz hasonló zsibbadás állta el minden tagomat; közel voltam
az összeroskadáshoz. Én nem tudom azt a fájdalmat megnevezni, a mi
elfogott, de azt minden ízem érezte s a halált nem hiszem ennél
keserűbbnek. Hogy engem férjem elfelejthetett, egy Shejtán
Emisznéziért, s nemcsak elfelejtett, de elcserélt érte: odaadott
egy nőrablónak, gonoszabbul, mintha eladott volna árverés mellett a
bazárban. Azt érzém, hogy meg vagyok halva. Tehetetlen, akarat
nélküli tömeg, a milyennek a török nevezi az asszonyt:
«nakiszszalot aáké», léleknélküli lény. Erőtlenül roskadtam össze s
éreztem a diadalmaskodónak forró lélekzetét arczomon. <span class=
"pagenum"><a name="Page_185" id="Page_185">-185-</a></span></p>
<p>– Ahán! Folytasd csak, folytasd!</p>
<p>– Ekkor lépések hangzanak a tornáczon, az ajtó felnyilik
sebesen, s Zariadri áll előttem, a férjem: oly büszkén, délczegen,
mint mikor vőlegény korában lépett elém, kezemet megkérni. Ez a
pillanat egyszerre valami emberentúli lényt idomított belőlem.
Elfelejtettem, hogy asszony vagyok, hogy gyönge vagyok: a sértett
szemérem, a hitvesi hűség, a férj közelléte, a szégyen boszuvágya
oroszláni erőt lövelt egyszerre minden idegembe. Alnuman övében tőr
volt, azt jobb kezemmel kirántottam hüvelyéből s oldalába
taszítottam s minthogy a döfés nem volt halálos, másodszor
keblemnek feszítettem a tőr markolatát s balkarommal átfonva a
férfi nyakát, úgy vertem azt a szivén keresztül, s minthogy erős
volt és ki akart szabadulni ölelésemből, hogy ne menekülhessen,
fogaimmal beleharaptam a nyakába s úgy tartottam ott, míg meg nem
halt. Ez volt Alnuman Aja halálának története.</p>
<p>– Nem hallgattál el semmit? Kérdé a gyónó nőtől Makariosz.</p>
<p>– Mit kellett volna még elmondanom?</p>
<p>– Nem segített a férjed e meggyilkolásnál?</p>
<p>– Egy ujjal sem. Egyedül hajtottam azt végre. Mikor a
megtörténtet s a megesettet megváltoztatni többé nem lehetett, a
hullát ponyvába takartuk s öszvérre téve, éjszaka elvittük ketten
Raghib basa palotájáig, ott letettük azt a kertajtóba. Senki se
vette azt észre. De én nekem azóta nincs se éjjel, se nappal
nyugtom. Folyton előttem áll az az eltorzult arcz, melynek
halálkiáltásra nyilt ajkain át a megölt lelkét látom elrepülni,
odajön hozzám halaványan, sárgán s nyöszörögve kéri vissza tőlem
kiontott vérét. Senki sem tudja férjemen kívül titkomat: de mit
használ, ha én magam tudom és tudja az Isten. Négy nap óta üldöz
már ez a rém. Ki szabadít meg tőle, ha csak te nem, atyám? Te
feloldhatod lelkemet alóla.</p>
<p>– Hát hiszen fel is oldom. Az rajtam nem mulik. Csakhogy azt ne
hidd, Zabella leányom, hogy az ilyen irtóztató <span class=
"pagenum"><a name="Page_186" id="Page_186">-186-</a></span> nagy
bűnt: (mit gondolsz? a nagyvezér fiának kegyetlen
meggyilkoltatását!) levezekelheted egy kis imádsággal, bőjtöléssel,
bucsujárással, aztán egy pár kakassal és egy erszény ócska pénzzel,
a miről az irással együtt lekopott az ezüstözés.</p>
<p>– Én kész vagyok a legnagyobb vezeklésre.</p>
<p>– Készen is légy. Legelőször is: kilencz napig kenyéren kívül
mást nem szabad enned és más vizet nem szabad innod, mint a mi
reggelenkint harmatképen az álœlevelekben összegyül. Azután minden
nap háromszor el kell jönnöd a templomba, s térden járva hétszer
megkerülnöd az oltárt. És végezetre öt erszény pénzt küldened ide
még ma a lelked üdvére szolgálandó alamizsnaképen, de igazi
jóveretű piasztereket.</p>
<p>Zabella hazament s még az nap este megkapta Makariosz az öt
erszény pénzt, hibátlan jó teljes értékű török piaszterekkel.</p>
<p>Zabella másnap is megjelent Makariosznál, végezni a rászabott
vezeklést. Mikor az teljesítve volt, azt mondá neki a fehér
pap:</p>
<p>– Kedves leányom, a te bűnöd sokkal nagyobb, minthogy azt a rád
szabott vezeklés kiengesztelhetné, e bűnnek a sulyát nem nyomja le
kevesebb, mint még öt erszény pénz.</p>
<p>S ez kilencz napig folvást így ment. A pap zsákja még sem telt
meg. Odaadta már Zabella utolsó ékszereit is Makariosznak, a hogy
illett. Ily bűnös nőnek nem szabad kösöntyűket, fülönfüggőket
viselni. Rongyban kell annak járni. A gazdag Zariadri Tafrujból
kilencz nap alatt tönkre jutott szegény lett.</p>
<p>S Makariosz zsákja még mindig nem volt tele.</p>
<p>A kilenczedik napon azt mondá Zabella Makariosznak:</p>
<p>– Nincs már semmi, a mit elvégy, egy fillért érőm sincs, add meg
a feloldást.</p>
<p>Ekkor Makariosz az eléje térdeplő nő meghajtott fejére tette
kezét s azt mondá neki: <span class="pagenum"><a name="Page_187"
id="Page_187">-187-</a></span></p>
<p>– Van még valamid, a mi megér tízezer piasztert, ez a te szép
fejed. Csak eredj haza.</p>
<p>Épen tizezer piaszter volt kitűzve Alnuman Aja gyilkosának
fejére.</p>
<p class="center">* * *</p>
<p>Makariosz nem sajnálta az utat a nagyvezér palotájáig.
Bebocsáttatást kért s mikor Raghib basa elé lépett, ezen kezdé:</p>
<p>– Én megmondom ki volt fiad, Alnuman Aja, gyilkosa!</p>
<p>S azzal elmondá a nagy vezérnek az egész történetet, a mit
Zabella neki meggyónt.</p>
<p>Raghib nagyvezér végig hallgatá azt s akkor azt mondá neki:</p>
<p>– Maradj itt s várd el jutalmadat. Bizonynyal megkapod.</p>
<p class="center">* * *</p>
<p>Baghib basa Ozmanország négyszáz nagyvezérei közt a legkitünőbb
helyet foglalja el, s egyike annak a kétszáznak a négyszáz közül, a
ki nem hóhér keze alatt végezte életét.</p>
<p>Hires arról, hogy kormányzata alatt a török birodalom pénzügyei
felvirágoztak s rend volt az országban: de még hiresebb kiszámított
kegyetlenségéről.</p>
<p>Mikor Egyptom helytartójává nevezték ki, az akkori uralkodó
osztály főnökeinek, a mameluk bégeknek halálitéletét négy
esztendeig tartogatta a keblében s az alatt együtt tanácskozott,
mulatott, vendégeskedett a bégekkel, míg a negyedik évben végre
mind a huszonnégyet összekaphatta vendégszerető asztalánál, akkor
aztán fekete kávé mellett levágatta őket.</p>
<p>Ennek a kezébe lett kiszolgáltatva az a nő, a ki Alnuman Aját
megölte.</p>
<p>Egy keresztyén nő, ki letörte az ozman fiatalságnak legszebbik
virágát, a csaták hősét, Mahmud szultánnak <span class=
"pagenum"><a name="Page_188" id="Page_188">-188-</a></span> édes
unokáját, mert Raghib basa neje a szultán leánya volt, Szaliha.</p>
<hr class="tb" />
<p>Mikor Makarioszt elbocsátá maga elől Raghib, rögtön hivatta az
örmények patriarcháját.</p>
<p>– Szentség-e nálatok a gyónás? Kérdé tőle.</p>
<p>– A harmadik szentség.</p>
<p>– Mi büntetése van annak a papnak, a ki a gyónás titkát
elárulja.</p>
<p>– A mely pap a gyónás titkát elárulja, tűzhalálra érdemes.</p>
<p>– Ird le ezt erre a pergamenre.</p>
<p class="center">* * *</p>
<p>Zabella kétségbeesetten futott haza férjéhez; elmondá neki a
rémes fenyegetést, a melyben Makariosz kimondta fejére a
halált?</p>
<p>– Ez a fej tehát nem a tied többé: mondá Zariadri feleségének.
Add azt nekem.</p>
<p>– Tégy vele a mit akarsz.</p>
<p>– Hunyd le a szemedet.</p>
<p>A nő szót fogadott.</p>
<p>– Nyisd fel az ajkadat.</p>
<p>Megtette.</p>
<p>Zariadri odanyult csendesen s mire a nő felsikolthatott, a
gyönyörű szép gyöngyfogsorból a legszebbik, az első fogak egyike ki
volt törve.</p>
<p>Tafruj egy szót sem szólt többet Zabellához, hanem sietett fel a
nagyvezérhez.</p>
<p>Kihallgatást kért; bebocsájtották.</p>
<p>– Mi kell fiam? Kérdé tőle csendesen nyugodt hangon Raghib
basa.</p>
<p>– Fiad gyilkosát jövök följelenteni.</p>
<p>– Már megelőztek, följelentette más.</p>
<p>– Nem tudhatta más, egyedül én. Mert senki más nem volt akkor
jelen. Én voltam Alnuman Aja gyilkosa. <span class=
"pagenum"><a name="Page_189" id="Page_189">-189-</a></span></p>
<p>– Te? Zariadri Tafruj! Azt mondod, te voltál fiam gyilkosa. Nem
félsz a pokoltól? A ki hazudik, pokolra jut. Nem tanultad azt?</p>
<p>– A mit mondtam, kimondtam.</p>
<p>– Pedig hazudsz. Feleséged ölte meg a fiamat. Az ő harapásának
helye maradt a nyakán.</p>
<p>– Az nem lehet. Az egy teljes fogsor nyoma volt, s nőmnek egy
első foga hiányzik. Az én kezem, az én fogam helye volt az, a mi a
fiad nyakán véres nyomott hagyott. Engemet öless meg.</p>
<p>– Ej ej, Zariadri Tafruj. Hát illik-e egy keresztyénnek jobban
szeretni a feleségét, mint a mennybéli üdvét? Hát te nem félsz a
pokoltól? Meglehet, hogy kételkedő vagy. Én is az vagyok. A bölcsek
azt tartják, hogy az emberi csontok közül a csípőcsont az a «lus»,
a mi megmarad itéletnapig s a feltámadáskor ehhez képződik hozzá a
többi emberi test. Én már sok ilyen csontot láttam föld felett
elszórva s föld alul kihányva, de egyet sem tapasztaltam megégve:
tehát egyik sem volt a pokolban. Azt hát ha nem hiszed, nem a te
bajod. De van valami még a poklon innen, a mi rossz: a meghalás. Ez
nem minden emberre nézve mindegy. Ha kiderül, hogy nőd volt Alnuman
Aja gyilkosa, nőkinzásban nem gyönyörködik senki. Rövid halála
lesz. A vizbe fojtják. Egy percz mulva feljön a buborék a víz
szinére s ha van a nőnek is lelke, a hogy ti hiszitek, még onnan is
feljebb: az égbe. De ha férfi volt az, a ki fiamat megölte, az
átkozza meg a napot, a melyen született, mert az innen már csak
pihenni megy a pokolba; ha van egyáltalában más világ.</p>
<p>– Hallom és tudom.</p>
<p>– Hallod, de nem tudod mit. Majd megtudod hát. Eredj le palotám
elé, az izoglanok terére. Mikor Ahmed szultán az Aja Sophia
kupolájára a félholdat föltéteté, a levett kettős keresztet ide
helyezték le. Vert rézből van az gömbjével együtt, gazdagon
megaranyozva, a gömb áttört művű szentek képeivel ékesítve. A hol
szentségtelen kezek <span class="pagenum"><a name="Page_190" id=
"Page_190">-190-</a></span> az aranyozást levakarták róla, ott idő
jártával zöld rézrozsda lepte be az emléket. Eredj le: és nézd meg
most. Az egész emlék ragyog ujra, nagyobb fénynyel, mint valaha.
Kereszt és gömb tündöklenek. Három nap óta mint az olvasztó
kemenczét, úgy fűtik szénnel a kereszt gömbjét, s attól az egész
ércztömeg izzóvá lett. Ha férfi volt, a ki fiamat megölte, két
kezére lánczot kötnek s ennél fogva felvonják arra az izzó
keresztre. Eredj le fiam és nézd meg, milyen az? ha jól megnézted,
jöjj fel ismét és juttasd eszembe, a mit az imént mondtál. Addig
elfelejtem azt.</p>
<p>Zariadri Tafruj leballagott az izoglanok terére, a hol a hajdani
Sophia-templom (nem szent Sophiának, de Sophiának: az isteni
bölcsességnek temploma) számüzött keresztje nyomult önterhénél
fogva mindig mélyebben alá a földbe; még csak a gömb fele állt ki a
gyepből, a kettős kereszttel.</p>
<p>Az a gyep el volt perzselve most köröskörül. Félmeztelenre
vetkőzött hóhérlegények szították az érczgömb óriási katlanában a
tüzet s füstölgő zsarátnok vette azt minden oldalról körül. A
hőségtől megritkult levegő reszkető délibábot támasztott az óriási
szent jelvény körül.</p>
<p>Tafruj borzalommal nézte ez ádáz munkát. A kit ez izzó keresztre
felvonnak, az a kárhozat minden kinját átszenvedi. Ott vonaglani,
hánykódni ez izzó kereszten s átkozni a halál hosszú óráján az
életet, a világot, az emberiséget és az Istent s nem találni a
kinok enyhülését az öntudatlanságban? Rettentő képzelem.</p>
<p>Elnézte sokáig, hogy csorog le az olvadt arany, mint veríték, az
izzó keresztről, a hóhérlegények tréfálkoztak vele: nem volna-e
kedve az ujja hegyével hozzányulni a fénylő jelvényhez?</p>
<p>Csak az ujja hegyével?</p>
<p>Késő estig csatangolt a palota körül.</p>
<p>Akkor visszatért a nagyvezérhez.</p>
<p>– Nos fiam, hát milyennek találod a halált?</p>
<p>– Iszonytató az.</p>
<p>– Félsz tőle? <span class="pagenum"><a name="Page_191" id=
"Page_191">-191-</a></span></p>
<p>– Irtózom tőle.</p>
<p>– Ki volt hát Alnuman Aja gyilkosa?</p>
<p>– De még sem irtózom annyira a haláltól, mint a mennyire
szeretem nőmet. Én voltam fiad gyilkosa.</p>
<p>– Jól van: mondá Raghib basa, s azzal izoglánjainak inte.</p>
<p>Azok egy zsellyeszéket hoztak elé.</p>
<p>– A mit igértem, megtartom, mondá Raghib. Ülj be a
zsellyeszékbe. Benne van már a tíz erszény pénz, a mi fiam
gyilkosának felfedezőjét illeti. Te jelentetted őt fel, a tied.
Igértem annak biztosítást is minden veszély ellen. Menj haza, semmi
veszély tégedet nem ér. De nődet tartsd zár alatt ezentul, hogy
több ifju el ne veszszen szépsége miatt, oly nyomorultul, mint
Alnuma Aja elveszett, ki nekem egyetlen fiam volt s a kit én nagyon
– nagyon szerettem.</p>
<p>A nagyvezér ősz szakállán két könycsepp gördült végig.</p>
<p class="center">* * *</p>
<p>Tafruj azt hitte, hogy álmodik s az álomlátás játszik gonosz
tréfát vele, mikor a hordszékbe beültették s annak az ajtaját az
izoglan aga rázárta. A telt erszények ott hevertek lábainál. A mint
egyet megrugott, megcsörrent benne az ezüst.</p>
<p>Sötét folyosókon át vitték ki az izoglánok a palotából s mikor
az udvarra értek vele, ott állt előtte a rémséges izzó kereszt,
felmagasodva a sötét égre s vérvilágot árasztva maga körül.</p>
<p>Tágas négyszögben fegyveres janicsár-csapat vette azt körül, nem
lehetett látni, mi történik a karéjon belül. Csak az imám alakja
látszott ki a kőemelvényről a kereszttel szemben.</p>
<p>Itt megálltak az izoglanok a zsellyeszékkel.</p>
<p>A török sipok egy ismeretes gyászdalt hangoztattak, melynek
zenéjétől a vér fagyott meg Tafruj ereiben; ez a szegény bűnösöket
halálra kisérő dal volt. <span class="pagenum"><a name="Page_192"
id="Page_192">-192-</a></span></p>
<p>Mikor a tárogató utolsót sikoltott, az imám kivonta öve mellől
az odadugott pergamen-tekercset s felgöngyölve azt, éneklő hangon
olvasá róla:</p>
<p>«A nagy patriarcha, az araráti szent, az etsmiazini apostol
itélete ez: a papnak, ki a gyónás titkát elárulá, büntetése
tüzhalál. Helybenhagyja Raghib basa, nagyvezér.»</p>
<p>Az üstdobok recsegtek, s a következő pillanatban két láncznál
fogva egy emberalak szállt fel sebesen az izzó keresztre. Nem
emberalak többé, hanem pokolbeli rém, mely egy kinzott ördög
vonaglásával hánykódik a tűzfényű kereszten, elrugva magát tőle s
valahányszor visszaesik, fekete füstfelleg száll fel körülötte, s
egy ordítás, melynek a hangja is átok, rémségesebb minden
vadállaténál, szidalmazza az eget és földet és minden közte
lakókat.</p>
<p>Tafruj futott volna e rém-látvány elől, de a hordszék fogva
tartá. Végig kellett néznie az egész halálkint, mely neki volt
szánva, melyet magára válalt, azért, mert feleségét oly nagyon
szerette, s melyet bizonynyal meg is kapott volna, ha Raghib basa
nem szerette volna épen oly nagyon az igazságot, mint ő a
feleségét. Ott kellett néznie a szörnyképet egész odáig, míg végre
a torzalak utolsót vonaglik a kereszten s az átoküvöltés ajkain
fekete füstté válik s aztán lobbot vet egyszerre s lángba borul a
megölt alak.</p>
<p>Ez volt Raghib basa nagyvezér igazságszolgáltatása, kit a
történetiró e névvel jegyzett fel: «Inszáni Kamil», «a tökéletes
férfi».</p>
<p>Történt ez ezerhétszáznegyvennyolczban.</p>
<p class="center">* * *</p>
<p>Másnap kiadta Raghib basa azt a Mahmud szultán taghujával
szentesített hatti sherifet, mely megtiltja a stambuli asszonyoknak
az átlátszó fátyol viselését, a himzett papucsot az utczán, a test
szépségeit eláruló ruhákat s <span class="pagenum"><a name=
"Page_193" id="Page_193">-193-</a></span> elrendeli halálbüntetés
alatt rangkülönbség nélkül minden nőnek a feredzse felvételét a
házon kívül: azon szomorú öltönyét, mely minden szépséget
eltakar.</p>
<p>Hogy kinevették a sztambuli asszonyok ezt a rendeletet. Nem
lettek volna asszonyok, ha azt nem tették volna. Rendeletet adni a
«divat» ellen! Ebben a birodalomban nincsen császár! Próbálták azt
más hatalmasok is, leparancsolni a divatot a nőkről; Cromwell,
József császár; nem mentek vele semmire.</p>
<p>Azon a napon, a melyen minden utcza és tér visszhangzott a hatti
sheriff parancsszavaitól, a Bosporus partján, a sztambuli uri nép
kedvencz sétahelyén, legpompásabb öltönyeikben jelentek meg az
urhölgyek, s szépségeiket, ha valaha, most igyekeztek legjobban
kimutatni.</p>
<p>A csábító péri, a bübájos Shejtan Emisznézi egész kisérő sereget
vont maga után. Selyem felöltönye, a karcsú derekához tapadó
chilát, szabadon hagyta keblét s a mit el nem takart, még
rosszabbul rejté az átlátszó selyemfátyol, mely homlokát is egészen
szabadon hagyta, hogy kitünjék a gyémántcsillagos ferroniere, egy
franczia király kedvencz hölgyének divatja. S hogy még jobban
csuffá tegye a császári hatti sheriffet, a selyem salavári elől
térdig fel volt hasítva s kétfelé felgombolva, hogy kitünjenek a
gyöngy füzérek, mik lábszárain keresztbe fonódnak. S a merre
tekintett, tüzet szórt a szemével szerteszélylyel.</p>
<p>A Fanár kapu ó-görög palotája előtt állt egy óriás janicsár
vezér, Pelvan aga, s karjait összefonva nézte a sétáló tömeget.</p>
<p>Ez az óriás volt mindenek fölötti kedvencze a csábító tündérnek;
mikor odaért hozzá, legyezőjével ráütött a kezére és nagyot
kaczagott hozzá.</p>
<p>Az óriás kivette kezéből a legyezőt s eldugta az övébe, a
helyett kivonta onnan azt a pergamen tekercset, melyen a császár
rendelete megtiltja az olyan viseletet, minőben a szép tündér jár,
s különösen a legyező viselést. <span class="pagenum"><a name=
"Page_194" id="Page_194">-194-</a></span></p>
<p>Shejtan Emisznézi elolvasta a hatti sherifet s minthogy
pávatollait elvették: a szultán parancsát használta azontúl
legyezőnek; s azzal kaczagva sétált tovább a többi szép
abelérékkel.</p>
<p>Midőn ismét visszakerült a szép huri a Begsid Tas palota elé,
Pelvan aga még mindig ott állt mozdulatlanul.</p>
<p>Shejtan Emisznézi mandolint pengetett és török stanczákat dalolt
hozzá.</p>
<p>– Eredj haza, szép hölgy, mondá neki a kolossz; ne várd meg, míg
a muezzim estét kiált.</p>
<p>Shejtan Emisznézi pedig épen csak az estére várt.</p>
<p>Az estsötét hozott imádói számára új meglepetést.</p>
<p>Mikor lement a nap, s nem világított más, csak a tejút, meg a
szikrázó csillagok, akkor bámulattal vette észre a kisérők
csoportja a csábító mesterfogást, a mit a szép hölgy merész
képzelme kigondolt.</p>
<p>Az alá a vékony fátyol alá, mely termetét takarta, a Haemus
hegyéről szedett fénybogárkák voltak rejtve, s azok, a mint
besötétült, az öltönyön át világítottak, fényt lopva oda is, hova a
napsugár nem hat.</p>
<p>A férfiak magasztalva, az asszonyok irigykedve fogták körül; egy
hét mulva el lesz terjedve a fénybogaras öltönyök divatja
Stambulban.</p>
<p>A muezzim a közel minarékből elkezdé csengő énekével az esteli
szúrát.</p>
<p>Shejtan Emisznézi megállt az óriás előtt, s míg márványhátát
fordítá felé, megvilágítva a fulgora fényétől, gömbölyű vállán
keresztül hamisan mosolygott szemébe. S a mint a muezzim végezte
énekét, pajkos szeszélyében tülköt csinált a szultán hatti
sherifjéből s a hangcsőn keresztül kiáltá vissza a muezzimnek az
énekelt szúrát.</p>
<p>Abban a perczben Pelvan aga megfogta Shejtan Emisznézi kashmir
övét a derekán félkézzel, felkapta őt a levegőbe, a másik karját
térdhajlásai alá csapta s egy lökéssel beledobta a tengerbe: hogy a
krónikairó «Izi» <span class="pagenum"><a name="Page_195" id=
"Page_195">-195-</a></span> szavai szerint «a tenger kék
hullámainak szövete legyen öltözéke szép testének».</p>
<p>E jeladásra az előrohanó jancsárok háromszáz divathölgyet
hajigáltak bele a Bosporusba.</p>
<p>… Ettől az éjtől kezdve viselik a török hölgyek a feredzsét. –
Ez volt a feredzse-divat története.</p>
<hr class="chap" />
<p><span class="pagenum"><a name="Page_196" id=
"Page_196">-196-</a></span></p>
<h2>«EXCUSE!» (OLVASD: SKIZ).</h2>
<p class="center">Humorisztikus elbeszélés.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>A «János» jelenté, hogy «asztalon a leves.»</p>
<p>Két oldalajtón jöttek be két felől a meghivottak.</p>
<p>Az asszonyság elfogadó-szobájából elől a háziurnő maga, karján
egy harmincz éves férfinak, követve egy még fiatalabb úrtól, a
kitől nagyon kellett őriznie a sleppjét, hogy rá ne taposson.</p>
<p>Az urnő huszonöt-huszonhét év közötti szépség, halavány,
morbidezzás arczszinnel, a mit még érdekesebbé tesz a
nyughatatlanul ideges ajk s a nagy fekete szemek. Kár, hogy azokat
gyakran bizonyos szemszúró kifejezésre összehúzza: most még jól
illik az neki, de majd húsz év mulva megbánja. Azt a két vékony
szemöldököt is jobb volna, ha nem huzná annyit össze, s ha a nyakát
nem hajtaná félre. De még most az mind jól illő negély.</p>
<p>A karját nyujtó urat doktornak hivják; valamikor medicus korában
tánczosa volt a szép Izabellának s tüzesen udvarolt neki; hanem
aztán kosarat kapott, s azóta Farkas úr nem tánczol. Komoly ember
lett, gyakorló-orvos, specialista. Ő jár a házhoz gyógyítani.
Egyébiránt a férjnek is régi jó barátja. Mint medikusok és juristák
együtt csinálták a hirhedett márczius 15-iki és halottak napjáni
demonstrátiókat, s tánczolták egymás báljain a franczia
<span class="pagenum"><a name="Page_197" id=
"Page_197">-197-</a></span> négyest vis à vis, s költötték egymás
pénzét. Mikor Cserjéssy elvette a szép Izabellát, doktor Farkas
baráti nagylelküségből vőfényül szerepelt mellette s most is rámeri
bizni Cserjéssy az életét és a feleségét a legyőzött vetélytársra.
A ki külömben magas termetű, kifogástalan toilettben járó dandy,
kiborotvált állal, egyik fülében kis platinafüggő, szemein az
orrára csiptetett binocle. Arcza érdekesen halavány: természetesen
a sok kórházfrequentatiótól.</p>
<p>A hátul jövő ifju egy ujságiró, a ki a lapoknak
tánczvigalmakról, házasságokról és gyászesetekről referál, s a
kivel megismerkedik, azt kiirja novellába s a kibe beleszeret, azt
megénekli, s ha kosarat kap tőle, azt is megénekli. A haja elől
kétfelé van választva kisasszonyosan; hanem a nyakkendő csokra
félre áll. Külömben igen jó fiu. Camonesnek hiják, a mi persze csak
irói tolvajnév.</p>
<p>A másik ajtón a pipázó szoba felől a házi úr hozza karöltve
kedves barátját, Talfáji Lőrinczet, a ki a mult három esztendő
alatt az ő választó kerületéből volt képviselő; de közelebbről nem
akart föllépni, most aztán csak úgy látogat fel hébe-hóba, vexálni
az új képviselőket; a mi olyan jól esik annak, a ki otthon maradt.
Látszik is az arczán, hogy faluról jött: oly piros pozsgás, csupa
jó sziv és egészség. Csak a mikor aztán megszólal, czáfolja meg a
jó elővéleményt; a hangja vékony és életlen, olyan, mint mikor a
hegedű gyékénykákás végén huzzák végig a vonót s a mit mond, az
mindig arra van szánva, hogy valakit megcsiklandjon vele.</p>
<p>Cserjéssy Mukit, a házi urat nem tudjuk leirni. Soha sem ült
fotografus elé, nehogy valami cziherrevaló ujságiró lekarikaturázza
az arczképét valamelyik bolond lapba. Egyébiránt, majd «körméről
ismerik meg az oroszlánt.»</p>
<p>Mind a két csoport igen érdeklő beszélgetés folytatását hozta
magával, s alig várhatott vele, hogy azt a másik csoporttal is
megismertesse; azért is sietett az utjában álló levest minél
hamarább felkanalazni. <span class="pagenum"><a name="Page_198" id=
"Page_198">-198-</a></span></p>
<p>Legrövidebb ideig állta ki az ujságiró, hogy meg ne
szólaljon:</p>
<p>– No már ilyen furcsa bukást csakugyan nem ért még életében
ember.</p>
<p>A háziúr sietett a májgombóczot hirtelen lenyelni.</p>
<p>– De azt a savanyú pofát láttad volna, a mit csinált hozzá!</p>
<p>Most aztán az ujságirónak akadt a torkán a leves.</p>
<p>– Hát bátyám látta!</p>
<p>– Hogy ne láttam volna? ’sz ott ült az orrom előtt.</p>
<p>Most meg a doktor ejtette bele a kanalát a tányérba.</p>
<p>– Kit láttál te? Abdul Azizt, mikor letették?</p>
<p>– Hát ti a török szultánról beszéltek?</p>
<p>– A kit a softák megbuktattak.</p>
<p>– Usse part! Az ő baja az. Én arról a «bukti»-ról beszélek, a
mit tegnap csináltam az öcséméknek, olyan esetet nem jegyzett még
föl Plutarch! Ide hallgass, te doktor! Én kimondom kilencz tarokkra
a toletroát, ultimot. A Gazsi hinterhandba rákiáltja: kontra
toletroa, kontra ultimo, tizenegy tarokk, pagát elfogás! És én
megnyerem az ultimót! megnyerem: tudod-e azt? Ez olyan sensatiót
csinált, hogy még a konferencziát is félbehagyták érte. Azt mondja
rá mindenki, hogy ez lehetetlen. Pedig így volt, hallgass ide.
Nálam hét primőr, meg három veres, kettő a skartban feküdt, a
Gazsinak volt tizenegy tarokk a kezében, de a XII-ős a legmagasabb;
a Jóskánál azonban volt a XVI-os, meg a XV-ös. Én vagyok a fórhand:
kihivom a veres királyt, a veres dámát egymás után, a Jóska mind a
kétszer kénytelen szürkupot csinálni s a Gazsit megtalálni; a
harmadik hivásnál már szüperiőr maradtam, lehivtam hatot,
hetediknek a veres alsót, arra kiugrott Gazsinak az utolsó tarokkja
s a szinjén hazavittem a pagátot. No érted úgy-e?</p>
<p>– Nem egészen értem. Mert nem tudok semmiféle kártyához.
<span class="pagenum"><a name="Page_199" id=
"Page_199">-199-</a></span></p>
<p>– Nem értesz a kártyához? Hát akkor hogy kaphattál te doktori
diplomát?</p>
<p>– Ebből az egyből elfelejtettek megczenziálni.</p>
<p>– Nem is bizom többet rád a nyakamat.</p>
<p>– Te Muki; szólalt meg a volt képviselő, nyikorgó taligakerék
hangján, hogy kellemesebb tárgyra vigye át a társalgást: tudod már,
hogy a választóid bizalmatlansági feliratot küldenek rád a vám- és
bankügyben adott parolád miatt.</p>
<p>– Recontra nekik! Ismerem az embereiket. Csupa Púb, meg Cavall,
egyetlen matador sincs közöttük.</p>
<p>A János körülhordta az aszetlit, s míg a tálat tartotta a
nagyságos úrnak, odasugott a fülébe:</p>
<p>– Az előbb itt voltak a takarékpénztártól, a Gyönge Laczi
váltóját megóvatolták.</p>
<p>– A biz Isten. Azt a zsebemben felejtettem. Akkor nyomta a
markomba a szerencsétlen, mikor épen az ütéseket számláltam; no
majd holnap felviszed. Semmi baj.</p>
<p>– De az a méhes legény (a takarékpénztári irodaszolga gallérján
egy ezüst méh a jelvény) holmi fedezetről beszélt.</p>
<p>A házi asszony restellte a suttogást az úr és a cseléd között a
csiperkegombás riskása fölött s más társaságba igyekezett vonni a
férjét, megszólalva panaszos, kényeskés hangján:</p>
<p>– Bizony te Muki, olyan vagy, látod: nem is kérdezősködöl a kis
leányod felől, a kit a doktor úr beójtott. Pedig olyan szépen
megfogant mind a két ójtás szegénykénél: egész szép piros
halmocskák emelkedtek karjain s olyan türelmes, még csak nem is
sír. S te meg se nézted.</p>
<p>– Igaz, igaz, megérdemlem a nyilvános megdorgáltatást. Biz az
czudarság tőlem. Hanem hát nem akarom szegénykét felzavarni; tudom,
hogy alszik már olyankor, mikor én hazajövök.</p>
<p>– Úgy hiszem, hogy éjfélután két órakor mindenütt alusznak a
gyerekek. <span class="pagenum"><a name="Page_200" id=
"Page_200">-200-</a></span></p>
<p>– Ebben megint igazad van. Én biz egy kicsit elkéstem. De hát
nem tehetek róla. Mikor odavetődött közénk az a szegény Bátoki
Gazsi; aztán olyan malőrje volt, hogy az valami hallatlan. Nem
akartunk a pénzével elmenni. No még három túrt, aztán még egy
huszártúrt, hogy regresszirozhassa magát. Aztán még többet
vesztett. De hát nem kelhettünk fel az asztaltól, tele volt a
«tábla» összekötött dupla kettősökkel.</p>
<p>– Bezzeg ha összekötött dupla törvényjavaslatokkal lett volna
tele a tábla, akkor fel tudtatok volna tőle kelni; jegyzé meg a
kiállhatatlan gyékénykáka hang; a min aztán az egész társaság
nevetett.</p>
<p>– Csak te hallgass! Az irigység beszél belőled, hogy nem ütheted
velünk együtt te is. No majd ha a választóim bizalmatlansági
szavazata leköszöntet, feljöhetsz helyettem, s átveheted a
helyemet: ott van a sarokban; igen jó hely, én már elvesztettem
rajta, (észreveszi, hogy a felesége is hallja) az az, hogy nyertem
rajta valami ezer forintot.</p>
<p>(«No az ugyan jól fog esni nekünk; dörmögi János a töltött
káposztás tálat tartva ura elé; mert épen most van itt a
tiszttartó, s azt mondja, hogy minden elfagyott otthon.»)</p>
<p>– A tiszttartó? Ah! Zászlós úr van itt? Hát hivd be rögtön.
Jöjjön be. Még az ebéd elején vagyunk; jut neki mindenből.
Szorítunk itt helyet neki a Lenczi pajtás, meg én közöttem.</p>
<p>Az asszony is mindjárt lebbent a helyéről étszert és
asztalkendőt adni ki a most érkezett számára, ki egy ideig
szabódott az előszobában, hogy ő nincs szalonszerüen öltözve; de
aztán csak behúzták-vonták s leerőltették a székre s hoztak neki
mindenből, a mi már körüljárt: hozzá is látott emberségesen. Levest
már nem kivánt, csak a vagdaltas süteményen kezdte.</p>
<p>– Hát Zászlós úr, mi gyászhir van oda haza? Van még víz a
vetésünkön: milyen nagy? <span class="pagenum"><a name="Page_201"
id="Page_201">-201-</a></span></p>
<p>– Ühüm, mondá a tiszttartó, tele levén a szája olasz kráflival,
valami két öl magas.</p>
<p>– Hát az le se apad az idén?</p>
<p>– De még jövő esztendőre sem.</p>
<p>– Hat a szőlő elfagyott-e?</p>
<p>– Tisztára, felelt a gyászposta, egy nagy szál makaronit
ficzkándoztatva a tányérján, mely sehogy sem akart a villáján
maradni.</p>
<p>– E biz elég baj egy lélekzetre, mondá Cserjéssy; de hát majd
segítünk magunkon valahogy. Ezentúl ötkrajczáros tarokkot fogunk
játszani. Behozzuk a klubba, hogy öt krajczár legyen a blokk tíz
krajczár helyett. Legalább látni fogja a kormány is, hogy nagyon
komoly az ország állapotja.</p>
<p>A tiszttartó ez alatt bevette a töltött káposztát is. Szokva
volt a gyors munkához. Most aztán mindjárt bővebb beszédű lett.</p>
<p>– Hanem hát a kár még is némiképen haszonra fordult. A tavalyi
boraink még mind megvannak. A fagy előtt kinálva se kellettek
senkinek három forintjával; a fagy után pedig hat forintjával
keresik; három vevő is jár a nyakamra.</p>
<p>– Hisz akkor hát ott vagyunk, mintha egész termésünk lett volna
az idén. S még szüretelni se kell.</p>
<p>– Az ám. A földeinken pedig annyi hal van, hogy a halászati
jogot kiadtam két esztendőre haszonbérbe tizenkétezer forintért.
Elhoztam a szerződést is aláirás végett.</p>
<p>– Tizenkétezer forintért! Hisz ennyit a buzából sem kaptunk
volna. Arany-ember ön Zászlós úr! Nyuljon ahhoz a tokajihoz. Van
ott még több is, a hol az volt. A mi egyébiránt az ötkrajczáros
tarokkot illeti, azt mondhatom, hogy az a legnagyobb pazarlás.
Mikor ilyen kicsibe megy, az ember nem vigyáz oda; szeleskedik,
visszamegy az ötödik vételre, minden dibdáb lapra betánczol; míg ha
duplába megy, akkor minden ember vigyáz: ott <span class=
"pagenum"><a name="Page_202" id="Page_202">-202-</a></span> van az
esze, poénre játszik, nem csinál semmi suskust. A húszkrajczáros
tarokk az igazi rezon-játék.</p>
<p>– De az Isten áldjon meg Mukikám! szólt közbe türelmét vesztve a
szép házi asszony. Beszélj már valami másról is, mint tarokkról;
nem elég, hogy déltől éjfélig ütitek, hanem még reggeltől délig is
arról beszéltek, hogy milyen volt a játék, mintha tudós felolvasás,
érdekes vita, szinpadi előadás, vagy nevezetes politikai esemény
volna, a mit átéltetek.</p>
<p>Muki csettentett a nyelvével és odahunyorított Lenczi felé.</p>
<p>– Szja ha! Ki mit nem ismer, azt nem kivánja. A ki a tarokkot
nem ismeri, az nem tudja, hogy mi az? A mi egy hadvezérnek az
ütközet, a mi Gorcsakoffnak a keleti kérdés; a mi a poetának a
drámája első előadása, a mi a bálbamenő lánynak a kottilion, a mi a
doktornak az ispotály: az nekünk a tarokk. A tarokk olyan pályatér,
mely kipróbálja az észt, a bátorságot, a jellemet. A tarokk a
búelfelejtető, a vigasztalás ezer bajban. A tarokk ellenségek
kibékítője, a mely a pártok közti külömbséget megszünteti. Még a
börtön sem börtön, ha tarokkozni lehet benne. S ha egyszer pokolra
megyünk, a mivel nagyon biztatnak bennünket a papok, csak
valamelyikünk egy játék tarokkot lophasson be oda a szür ujjában,
fittyet vetünk Luczifernek! Aztán ez valóságos magyar nemzeti
játék. Ezt játszák a Kárpátoktól az Adriáig. A bécsiek is tőlünk
fogadták be. Mi hoztuk be e játékba azon reformokat, miket az egész
világ elfogadott. Hogy a hármast nem kell kijátszani, csak a
kettőst, s hogy a szólónak a konzolácziója hatszorosa a kettősének,
s hogy a kontra nem jár reciprocitással: a mi juridikai nonsens. És
elvégre mi bajotok nektek asszonyoknak a tarokkal? Ugyan ne
legyetek háladatlanok iránta. Ez a valóságos ascetai cingulum. Ha
szent Antalnak a pusztában tarokkja lett volna, az ördög nem
kisértette volna meg szép asszony képében. A tarokk-kompánia
valóságos tűzkármentesítő-társulat <span class="pagenum"><a name=
"Page_203" id="Page_203">-203-</a></span> szép szemek gyujtogatásai
ellen. Mert nincs az a szerelmi biledú a világ legszebb,
legcsábítóbb asszonyától, a mi fölérjen azzal, mikor együtt van a
skartban a skiz és huszonegyes. A mely férj tarokkozik, az a
feleségét nem csalhatja meg. Az a keserű pipafüst, a mit estenkint
hazavisz a ruháján, a tanubizonysága hűségének.</p>
<p>– Hiszen azt elismerem, hogy te vagy a világon a legjobb férj;
de épen azért szeretném, ha e helyett az időmegölő, egészségrontó
játék helyett valami más mulatságot találna a férjem.</p>
<p>– Milyenek például, vágott közbe Cserjéssy: selyembogarakat
etetni, karthandlikat ragasztani, lombfürészszel óra-állványokat
faragni. Vagy talán kvartetteket rendeznénk; én fuvoláznék, Lenczi
hegedülne, a Gazsi meg a Józsi pedig kontráznának.</p>
<p>– Szavamba vágtál s nem engedted végigmondanom. Olyan időtöltést
értettem, a mi az én férjem tehetségeihez méltó, a mi lelkét
betölti, értékét hatványra emeli.</p>
<p>– Csak nem kezdhetek el vénségemre valami eddig el nem
sajátított tudományt tanulni.</p>
<p>– Miért nem? Látod, a király még most is tanul. Mennyi nyelvet
tud.</p>
<p>– Azért ő király, hogy több esze legyen, mint másnak. Mikor én
király vagyok (t. i. mikor osztok) akkor én is okosabb vagyok, mint
az a másik három, a ki játszik.</p>
<p>– Minden nagy embernek van valami nemes időtöltése, folytatá a
menyecske a leczkét, a mivel azt a hézagot betölti, a mi rendes
nagy életfeladatából üresen marad. Látod, Deák Ferencz szobrokat
faragott, Garibaldi regényt írt, Kossuth csillagászattal és
botanikával foglalkozik s Türr tábornok csatornát épít és
népnevelésben fárad.</p>
<p>– Igen, mert egyik sem talál magához méltó partiet; de kerültek
volna csak együvé mind a négyen: tudom, hogy azok is mindig
tarokkoztak volna.</p>
<p>– Hejh! volnék csak én férfi! <span class="pagenum"><a name=
"Page_204" id="Page_204">-204-</a></span></p>
<p>– No, azt én sehogy se szeretném.</p>
<p>– Ne volna csak a ti barbar előitéleteitek által minden magasabb
életpálya elzárva előttünk, asszonyok előtt!</p>
<p>– Tán gyorsirónő szeretnél lenni?</p>
<p>– Oh kérem, kicsit magasabbra gondolj.</p>
<p>– Vagy épen képviselő?</p>
<p>Lenczi közbeszólt:</p>
<p>– Megbuktatná nagysád a férjét; mert nagysádat küldenők el
helyette az országgyülésre.</p>
<p>– No, a mi az ékesszólást illeti, vágott bele a poéta.</p>
<p>– Camoens úr! Utasítá őt rendre egy lesujtó villám kiséretében
szép szemeiből a delnő.</p>
<p>– Volt szerencsém a nőképzőegylet gyülésén.</p>
<p>– Vannak pályák, a miken a tett beszél; heveskedék a szép
asszony.</p>
<p>– Igaz ez! sietett segítségére a tiszttartó. Teszem föl az ilyen
pompás turósbéles.</p>
<p>– Kérem, szólt az úrnő aprehendálva. Azt a szakácsném csinálta,
én komolyabb eredményű tetteket értek.</p>
<p>A tiszttartó úr bizonyítá, hogy komolyabb eredmény ennél a túrós
bélésnél nem lehet a világon.</p>
<p>– Haha! Nevetett Muki. Az én kis feleségem utoljára a katonai
pályát irigyli tőlünk. Még kedvet kap Merkus kisasszonytól a
hollandi szerb amazontól.</p>
<p>– Így van az. Duzzogott a szép háziasszony. Nálunk, a hol a
munkát a férfiak magukra nézve megalázónak tekintik, a nőkre nézve
viszont oly elérhetlen megtiszteltésnek tartják azt, hogy nem
akarják velük megosztani. Amerikában a nők még orvosok is
lehetnek.</p>
<p>– No csak az hibáznék az én boldogságomból, pattant fel Muki;
hogy az én feleségem eljárjon a bonczterembe, holt embereket
trancsirozni! A hideg is kilel a gondolatjától is. Soha se enném
meg a keze főztét többet.</p>
<p>Most aztán doktor Farkason volt a sor lándzsáját fölemelni.</p>
<p>– De hát, hogy lehet ily megvetőleg nyilatkozni az <span class=
"pagenum"><a name="Page_205" id="Page_205">-205-</a></span> emberi
tudományok legmagasabbikáról: a boncztanról? kedves barátom. A
boncztannál kezdi az ember megismerni az Istent, teremtő
bölcsességének legmagasabb remekművében. Az csak a laikusra nézve
oly borzasztó, a beavatott egy egész új világot fedez fel a
bonczkés nyomán, mely csodálatosan összefügg, minden atomjában egy
közös czélra összeműködik, a mely czélnak a neve: az élet. A
haláltól tanuljuk meg, hogy mi az élet? Az utazás a földön,
tengeren és légben mind nem tár fel annyi csodát a gondolkozó fő
előtt, mint az utazás a bonczkéssel az emberi test titokteljes
birodalmában. Az nem az iszonyat, az a gyönyörködés kifogyhatatlan
tárháza.</p>
<p>A fiatal orvos egészen fellelkesült tudománya magasztalásában,
még a binoclit is letette, hogy szemeinek lángoló tüzét ne fogja el
az ablak.</p>
<p>Az iró meg akart neki felelni.</p>
<p>– De elvégre is az orvosi tudomány csupa próza, csupa realitás,
a női kedély pedig csupa poézis, csupa idealismus: nem férnek azok
össze.</p>
<p>– No hát megálljon Camoens barátom, elmondok önnek egy esetet, a
mi velem történt, a miből átlátandja ön, hogy scalpellum alatt is
megterem a költészet s aztán csinálhat belőle novellát, ha tetszik.
– Ha megengedi a tisztelt asztaltársaság.</p>
<p>– Oh kérjük.</p>
<p>– Hát egy reggel odajön hozzám egy atya a leányával. Elmondja,
hogy ő bánáti földes úr, gazdag ember, s ez itt egyetlen leánya,
tizenhat éves. A hölgy termete gyönyörű volt, mint a pálmasudár,
telt idomok; finom fehér kezek, s vállak, minőket a költők
elefántcsonthoz hasonlítanak: hanem az arcza sürű fátyollal volt
letakarva. – És most tekintsen ön ide, szólt az atya bánatosan s
leemelé leánya fejéről a fátyolt. Egy ijesztő halálfő állt előttem,
melyről hiányzott az orr és az ajkak. A szerencsétlen atya sírva
mondá el, hogy egy roncsoló baj ily rémalakká változtatta egyetlen
gyermekét. Van-e ez ellen <span class="pagenum"><a name="Page_206"
id="Page_206">-206-</a></span> segítség az orvosi tudományban? –
Van! – mondám neki büszke önérzettel. – Hagyja ön kezelésem alatt a
kisasszonyt s hat hét mulva jöjjön el érte. Én ujjá alkotom az
arczát. Rám bizta leányát. – Milyen profilt kiván a kisasszony?
kérdezém: rómait vagy görögöt csináljak? ő azt mondta, hogy beérné
egy mindennapi magyar ábrázattal is. Én hozzá fogtam a műtéthez s
tökéletesen sikerült; hat hét mulva be volt fejezve feladatom. Hát
uram, tudnak-e a poéták ahhoz hasonló jelenetet kigondolni, mint a
minő az volt, mikor én a hölgynek először eléje tartám a tükröt s ő
halálfő helyett, a mit odahozott, egy rózsás arczot látott magára
mosolyogni, alig látható nyomaival a műtétnek, s csinos kis ügyes
fitos orrocskával és korallpiros ajkakkal; a miket én adtam neki! a
prózai orvos.</p>
<p>– S nem adta önnek a legelső csókot ez ajkakkal? Kiálta fel
elragadtatással a háziasszony.</p>
<p>– Fájdalom, nem: vőlegénye volt már; férjhez is ment; azóta
boldog családanya. Én mindenütt későn szoktam járni.</p>
<p>– Te! Mondá Muki Lenczihez fordulva; nekem úgy tetszik, hogy ez
a rhinoplastikus doktor az én orromat is hosszabbra képes
csinálni.</p>
<p>A János most meg egy levelet hozott be. Az elnök úr köszönteti a
képviselő urat, szívesen látja hat órára egy kis
vármegyekikerekítési bizottságba.</p>
<p>– Oh, bizony Isten! kiált fel Muki, még délután se hagynak az
embernek békét; még a fekete kávéját sem engedik nyugodtan meginni.
Mondd a szolgának, hogy elmentem hazulról. Igaz is. Mennyi az idő?
Már fél ötre! Tyű! Rég «ott» kellene lennem. Engedelmet kérek,
kedves barátim. A feleségem elmulattat benneteket. Nekem jelenésem
van s a pontosság a legelső katonaerény. Úgy-e kedves Izácskám,
majd zongorázol a kedves vendégeinknek, nem engeded őket
szétoszlani. Megbocsáttok kedves barátaim. Kérem tiszttartó úr,
majd a nőm aláirja a szerződést. <span class="pagenum"><a name=
"Page_207" id="Page_207">-207-</a></span></p>
<p>– Hát nem nézed meg a kis leányodat? kérdé neheztelve a
menyecske.</p>
<p>– Majd ha haza jövök. Nem maradok ki sokáig.</p>
<p>– Tudom! Hát meg se csókolsz? Te!</p>
<p>– Úgy! No nézd! Biz Isten. Szinte elfeledtem.</p>
<p>Sietett aztán «oda», a hol már türelmetlenül várták. Már le is
ültek a munkához hárman; de a negyedik helyet fentartották a
számára. Ott volt a Bátoki Gazsi is, a kinek a tegnapi «pech»-ért
becsületbeli kötelesség volt ma revanzsot adni, hogy
regresszirozhassa magát: olyan formán, hogy ma kétszer akkora
pechchel dolgozott.</p>
<p>Arról aztán senki sem tehet, hogy a táblára annyi dupla kettős
ultimo jött fel, hogy azt éjfélután két óráig nem lehetett
letisztázni.</p>
<p>Arra a fatális májusra következett kriminális juniusnak a
legelső napfényes délutánján kapott rajta minden ember, hogy ki
merre omnibuszt talál, meneküljön ki a zöldbe. Csak Cserjéssy Muki
jelent meg a szokott órában «ott», a hova mulaszthatlan kötelessége
vezette.</p>
<p>Hanem bizony «ott» most minden terem üres volt.</p>
<p>– Hová lettek a többi rablók? kérdezé a házi szolgától.</p>
<p>– Azok bizony mind kimentek a Margit-szigetre.</p>
<p>– Ez már aztán erkölcstelenség! Egy délutánt így
elvesztegetni!</p>
<p>Búsan járt-kelt alá s fel az üres termekben, mint «az ordító
oroszlán, keresve, hogy kit egyen meg?» De csak nem jött senki.</p>
<p>Az az, hogy a szöglet-szobában ott ült két czimbora: hanem azok
piketiroztak.</p>
<p>Aztán meg az a két czimbora olyan czimbora, a kikkel nem igen
örömest ül le valaki tarokkozni, a ki már ismeri a
hitvallásukat.</p>
<p>Az egyik: a Sunnyogi Béni azok közé a kellemetes utitársak közé
tartozik, a kiket műnyelven «drukker»-eknek neveznek, a ki
tuletroával forpászol, tizenegy tarokkal nem mond második kettest:
valóságos «lesi-puskás», aztán <span class="pagenum"><a name=
"Page_208" id="Page_208">-208-</a></span> olyan «debreczeni szeme»
van, hogy elébb a szomszédja kártyájába pillant bele, csak azután a
magáéba. Nem örömest veszik be «negyediknek».</p>
<p>A másik, a Csopaki Gyuszi, az meg azzal a virtusával tündöklik,
hogy a játék alatt mindig «beszél» s vannak neki olyan stereotyp
mondásai mindenre, hogy már a verebek is értik.</p>
<p>Ha más veszi fel a skartot, azt mondja: «birja békével»: ez azt
jelenti, hogy neki jó kártyája van; ha pedig azt mondja: «inkább a
felebarátom», akkor gyöngén áll a dolga, nehogy az együtt játszó
«bivaly fővel» kontrát mondjon. Ha pedig kontrát akar mondatni, így
szól: «tiszteli a tanyi plébános». Ha ütésben akar maradni, előre
kiveszi a kártyát s azt mondja: «mint a kijáró kutyát». Ha azt
akarja, hogy az együtt játszó más szint hijjon a megkezdettnél, azt
mondja: «sorba tánczol a magyar»; ha azt akarja, hogy a segítő
tarokkozni kezdjen, akkor így szól: «Hja a báró nevezetes ember
volt». (Arról volt nevezetes, hogy soha se hítt tarokkot.) Ha kis
tarokkal esik jól az ütés, azt mondja: «angol ész!» ha nagygyal
kell ütni: «hegyibe a gémmel!» ha singletont kell híni: «wen hängt
man in England?» ha nincs több ütés, azt mondja: «le a csizmával!»
Ha feljebb kell ütni, ez a szava: «höher Peter!» s ha nem kell több
ütés, megvan épen a harminczhárom, az ujja bütykével kopogtat az
asztalra. Ha nála a pagát, s félti, hogy elfogják, azt mondja: «baj
van Köpeczen», a gyöngeszivű ellenfélt zavarba hozza az ilyen
rémszavakkal: «padra vele!» – «fogom a fülit!» – «ez már meghótt!»
Egy szóval egy egész tolvajnyelv áll a rendelkezésére, melylyel
azt, a ki nem érti, ha gábliba kapják, úgy elpüfölik, mint a
kétfenekű dobot. S meg azután mikor a partie ki van játszva, akkor
elkezd veszekedni az együttjátszó társával, hogy miért játszott
rosszul? Miért rontotta őtet? Mért hajtotta meg a hosszú színnel?
Ha ezzel indított volna, azzal a partiet okvetlen megnyerték volna.
Akkor aztán goromba; kiabál s nincs emberi hatalom, a <span class=
"pagenum"><a name="Page_209" id="Page_209">-209-</a></span> mely
kidisputálja a jussából. Hát ezt se örömest invitálják az
asztalhoz.</p>
<p>Hanem hát azt mondja a példabeszéd, hogy «az ördög, mikor
megéhezik, legyet eszik». Már pedig ördög nem olyan éhes az
emberhúsra, mint a szenvedélyes tarokkista. Más társak hiányában
Muki e végső eszközhöz folyamodott: szétrobbantani a pikét
partiet.</p>
<p>A mi így megy:</p>
<p>Az ember odaül majd az egyiknek, majd a másiknak a háta mögé:
aztán belebeszél a játékba; «ezt tedd le! azt tartsd meg! Ebből
híjj! Arra tartogass!» Utoljára megunja mind a kettő, abba hagyja a
filkózást s akkor aztán «tarokk geht vor!»</p>
<p>Hárman hát már volnának. De hármasban nagyon fárasztó a játék.
Azonban érkezik a negyedik is.</p>
<p>Valaki a biliard-teremben el kezd egymagában tekézni. Ki lehet
ez a bús remete?</p>
<p>A bizony Dugodi Marczi. Ez is jó tarokkista volna: csak egy
hibája van, a miért nem szeretnek a szolgálatával élni: az, hogy
soha se vesz ki pénzt a zsebéből; ha veszít, felirja krétával az
asztalra, s azt mondja, hogy majd megadja holnap; de lady
Macbethtel tart, hogy «ily holnapot ne lásson a nap!»</p>
<p>– Nem volna kedved beállni negyediknek? próbálkozik nála
Cserjéssy Muki. A sok léhütő mind elment a Margit-szigetre.</p>
<p>– Hiszen ha pénzem volna, magam is a Margit-szigeten volnék, nem
itt.</p>
<p>– Hát nincs pénzed?</p>
<p>– Ez te előtted még ujság?</p>
<p>– Hát adok én neked ötven forintot.</p>
<p>S adott kölcsön ötven forintot, csakhogy ki legyen egészítve a
játszma!</p>
<p>Valljuk meg az igazat: egy kis ambitio is dolgozott benne.
Közönséges embereket legyőzni nem virtus, de az ilyen kipróbált
vitézeket megverni: no az lesz a dicsekedés! <span class=
"pagenum"><a name="Page_210" id="Page_210">-210-</a></span>
Föltette magában, hogy nagyon fog vigyázni. Nem fog bízni a
királyokban. Számlálni fogja a kiment tarokkot s az ellenfél
ütéseit (nem a magáét: az rossz taktika). Ki nem adja a kettős
tarokkot a huszonegyes mellől. Megmarad az első vételnél okosan. Ha
rosszul jár a kártya, akkor segít rajta «csipéssel», «puffolással»,
«duplán emeléssel» esetleg «helyet húz», egyszóval minden fortélyát
fogja gyakorolni.</p>
<p>S minthogy a másik három is ugyanezekkel a szent fogadásokkal
ült le, annál fogva megtörtént, hogy két tourt is körül osztottak,
a nélkül, hogy egy partiet kijátszottak volna, egyik mondta:
«forpász», másik mondta: «czupász», harmadik mondta «undpász»
(miről nem tud se Adelung, se Párizpápai) s aztán összecsapták a
kártyát: a mi igen jó mulatság.</p>
<p>A mint ilyen kedélyesen mulatnak, ime érkezik nagy sebten még
egy ötödik, Lőrincz czimbora.</p>
<p>Nincs alkalmatlanabb ember a világon, mint az ilyen elkésett
ötödik ember, a ki még azonfelül kiszolgált képviselő is. Retteg
tőle, a kinek a háta mögé beveszi magát «bibicz»-nek. Annak
okvetlenül balszerencsét hoz. Dirigál, kritizál, polemizál,
szekiroz, ámbetiroz, anekdotázik, tanít, oktat, filozofál, biztat,
beugrat; s aztán csak ne segítene! Némelykor «zwei Mann hoch» megy
a partie, négy játékos négy bibiczczel. Hatan dirigálnak s végül
nyolczan veszekednek.</p>
<p>– Tyhü bátyám! Hogy mer leülni a játékhoz ezekkel az országos
rablókkal? Kiálta föl Lenczi, mikor belépett. Hiszen jobb volna
magának a bugaczi csárdában ott felejteni a tárczáját, mint ezekkel
kártyázni. Lehúzzák ezek magának még a csizmáját is. Hisz ezek
zsiványok.</p>
<p>Nem kell hinni, hogy ez gorombaság: ha a tarokkjátszónak azt
mondják, hogy «zsivány!» vagy «nagy kutya!» az arra önelégülten
mosolyog: ez csak megtiszteltetés.</p>
<p>– Dejszen, tanítom én őket emberségre! mondá Muki, épen egy
hatalmas recontrát verve a nyakukra, mely a <span class=
"pagenum"><a name="Page_211" id="Page_211">-211-</a></span> saját
ötvenforintjából is visszahozott neki tizenhárom kemény
blokkot.</p>
<p>Ilyenkor aztán Csopaki Gyuszi rágyujt a veszekedésre, hogy
elfelejtesse magával a fizetést.</p>
<p>Muki pedig nagyra volt a diadalával.</p>
<p>Törte őket, mint a pozdorját!</p>
<p>Ez alatt hoz neki a klubb-szolga a réztálczán egy levelet. Épen
osztó volt, ráért elolvasni. Ez volt a tartalma:</p>
<p>«Kedves drága nagyságos úr».</p>
<p>«Minthogy a nagyságos asszony engem ma minden igaz ok nélkül
felpofozott és elkergetett, azért már most én se hallgatok tovább.
Kibeszélek rá mindent. Hogy a nagyságos asszony a nagyságos urat
csalja. A míg a nagyságos úr a klubban kártyázik, addig a doktor
minden este eljön. Mindenféle ajándékot hord a nagyságos asszonynak
egy skatulában. S theázás után ott marad éjfélig is. Csak a mikor
sejtik, hogy a nagyságos úr már hazajön, akkor távozik el. A János
szokta kiereszteni, de én azért tudom. Nem bánom, ha becsukatnak
is, de én tudatom ezt a nagyságos úrral; mert én becsületes személy
vagyok, alázatos szolgája: a Nanette».</p>
<p>Cserjéssy Mukit ez a levél annyira megkonfundálta, hogy mikor
Csopaki Gyuszi azt kérdezte tőle, hogy mennyi van az ütésben? a mit
az osztó kötelessége evidentiában tartani, azt felelte neki, hogy
huszonkilencz; pedig csak huszonnyolcz volt, annál fogva Gyuszi
dámát smirolt király helyett s egygyel kurtábbra ütött ki a
játszma, mint kellett volna: pedig harmadik vétel volt és kontra, s
a helyett, hogy ők kaptak volna harminczkét blokkot, fizettek
kilenczet; a mi negyvenegy különbség.</p>
<p>Rá is támadt érte Gyuszi keményen:</p>
<p>– Hát tökmagban játszunk, vagy mi! Akkor üljünk le inkább
pitykövezni! Vagy tarokkozzék az ember, vagy szerelmes levelet
olvasson: de ne együtt a kettőt! Míg Sunnyogi Béni gúnyosan köszöné
meg Mukinak a jó szolgálatot: «az Isten áldja meg még a familiáját
is!» <span class="pagenum"><a name="Page_212" id=
"Page_212">-212-</a></span></p>
<p>Muki nem törődött azzal, hogy szidják: az a levél fúrta az
agyát. Csinált is suskust a következő játékban: a biztos játékot
elvesztette egy renonszszal.</p>
<p>– Úgy játszottál, mint egy «kis kutya!» Feddé őt Lenczi, a
fülébe fújva a szivarfüstöt hátulról. Ha így játszol ezekkel, a
feleséged sequestrumot fog rád kérni.</p>
<p>Feleség!</p>
<p>A következő játékban aztán az történt vele, hogy kimodta az
ultimót pagát nélkül. Lett belőle nagy fizetség! De még nagyobb a
hahota.</p>
<p>– Te pajtás. Súgá neki Lenczi a fülébe. Ha valami sürgős dolgod
van, hát én szivesen átveszem ám a helyedet.</p>
<p>Muki a szeme közé nézett; aztán elnevette magát.</p>
<p>– Dejsz a lovamat tegye bolonddá bátyám, ne engemet! A ti
kópéságtok volt ez a levél, jól tudom. Ismerem a tréfátokat. Így
akartok megugratni a tarokkasztal mellől. Hahó! Vén rókával van
dolgotok. Nincs ma első április!</p>
<p>S csak azért is megülte a helyét.</p>
<p>És aztán czáfolgatta magában azt a levelet.</p>
<p>«Hiszen, hogy doktor Farkas estenkint odajár a házhoz, az nagyon
természetes: ő a háziorvos s a kis lány beteg. Hanem hogy az
asszonynak udvarolna: ahhoz ő nagyon becsületes ember. S hogy az
asszony elfogadná az udvarlást, az meg épen lehetetlen; hiszen
előtte volt, mikor még leány volt: akkor ki nem állhatta.
Cselédpletyka! Ki hallgatna rá. A féltékenység: betegség. Épszivű
ember nem féltékeny. A féltékenységgel meggyalázza az ember magát
is, meg azt is, a kit félt. És nem használ vele senkinek. Sőt úgy
lehet, hogy az ok nélkül féltett, miután féltetik, keres rá okot,
ha még eddig nem volt. Teljes bizalom az csupán, a mi a hűséget is
biztosítja. Tűzbe az ilyen komisz árulkodással. Az asszonyra nem
kell vigyázni.»</p>
<p>– Vigyázzon a dámára bátyám! löké őt oldalba Lenczi.</p>
<p>Muki felriadt.</p>
<p>Csak az történt, hogy a Csopaki Gyuszi ütött a dámával, mikor ő
nála volt a király. <span class="pagenum"><a name="Page_213" id=
"Page_213">-213-</a></span></p>
<p>– Vannak Spekulaczionszdámák a világon, figyelmezteté
Lenczi.</p>
<p>«Ki mehet el az asszonyok eszén? tépelődék magában. Hátha a
szeszély erősebb, mint a józan ész? Hozzájárulhat a csábítás, az
alkalom és az unatkozás. A boldog férj elhanyagolja nejét, s az
egykor megvetett imádó rajong érte. Az ördög nem alszik.»</p>
<p>Muki kezdett olyan rosszul játszani, hogy Lenczi felkelt
mellőle. «Nem nézhetlek tovább. Hiszen elveszted te ezekkel az
ingedet is: elveszted te a tarokkon még a feleségedet is».</p>
<p>… Feleség!…</p>
<p>«Csak azért se megyek el innen!»</p>
<p>Egyszer aztán volátot kapott, mint felvevő. Ez hallatlan az
annalisokban!</p>
<p>Még örült neki.</p>
<p>Felfordult világ volna az, ha valaki egyszerre szerencsétlen
volna a játékban is, meg a szerelemben is.</p>
<p>Hanem aztán egyszer «nagy» kártya jött a kezébe. De most
félreütötte a fejéből az üldöző rémeszmét, odavágott az asztalra,
kimondta a szólót ultimóval.</p>
<p>Megkontrázták.</p>
<p>Rekontrázta.</p>
<p>Elfogták a két egészséges királyát. Elfogták a huszonegyesét.
Négy skart volt ellene. Utoljára elfogták a pagátját. Az osztó,
Dugodi Marczi az utolsó ütésnél a könyökét az asztalhoz üté, és
aztán a karját végig csapta az asztalon, a mi napkeleti
virág-nyelven annyit jelent, hogy épen harminczhárom az ütés: dupla
a vesztés.</p>
<p>Már egy ilyen elementáris katastrófa elég indok arra a
játszónak, hogy rögtön letegye a kártyát, fizessen és felkeljen a
helyéről. Nem is veszik rossz néven neki.</p>
<p>Lenczi mindjárt oda ült a meleg helyére, tovább játszani azokkal
a rablókkal.</p>
<p>Cserjési Muki pedig bandukolt hazafelé.</p>
<p>A városház tornyában épen tizenkettőt vert az óra. Ilyen korán
még soha se ment haza a klubból. <span class="pagenum"><a name=
"Page_214" id="Page_214">-214-</a></span></p>
<p>De hát vajon lehetséges volna az?</p>
<p>Hogy egy olyan nő, a ki mintaképe az erénynek, ezzel az ártatlan
őszinte arczczal megcsaljon egy férjet, a ki úgy bízik benne? Hogy
egyetértsen az ő legbizalmasabb barátjával, a kinek a becsületeért
tűzbe-vízbe menni kész volna?</p>
<p>Biz az pedig megtörténhetik; száz franczia dráma és vigjáték
közül kilenczvenkilencznek ez a szövege. A falusi ember feljön
Pestre, elmegy a szinházba, lát három ilyen drámát egymás után s
gustust kap hozzá, hogy a negyediket maga játszsza el.</p>
<p>De hát mit vétett ő, hogy ilyen nagy csapás érje?</p>
<p>Azt, hogy szeret tarokkozni?</p>
<p>Hát valami bűn ez? Hiszen ha ő is menyecskék után járna, ha
félrerúgna, ha jobbra-balra udvarolna, akkor megérdemelné, hogy
visszatromfolják, de tanuja rá az egész «buffet», hogy még a
képviselőházi Hébéknek sem szokott soha szépeket mondani.</p>
<p>Vagy ha részeges volna, kótyagos fővel vetődnék haza, a hogy
sokan mások, megérdemelné, hogy megútálják; de hiszen még a
vacsorázást is elfelejti a tarokk mellett; annyira tiszta életet
folytat.</p>
<p>Vagy ha goromba, veszekedő volna, vagy épen garázda, sőt
verekedő; akkor megérdemelné, hogy az asszony másutt keressen
vigasztalást, de hisz ő a leggyöngédebb férj a világon: a feleségét
ő is «fiam»-nak nevezi, az is «fiam»-nak nevezi őtet, soha egy
«uram!» vagy «asszonyom!» szó elő nem fordult közöttük.</p>
<p>Vagy hogyha hazardjátékot játszanék: ha nasi-vasi bank,
roulette, makao volna a szenvedélye, ha a maga, felesége és
gyermeke vagyonát elprédálná, akkor megérdemelné, hogy az asszony
el is hagyja; de hisz ő csak tarokkozik! Az pedig nem kártya; az
csak mulatság. Hát valamivel csak kell az embernek magát mulatni!
Az ember azzal mulatja magát, a mihez passiója van.</p>
<p>De hát ha ez a legnagyobb hiba? <span class="pagenum"><a name=
"Page_215" id="Page_215">-215-</a></span></p>
<p>A «hét fő bűnért» megbocsát az asszony; de nem bocsátja meg azt,
hogyha unatkozni hagyják!</p>
<p>Hirtelen akad, a ki vállalkozik rá, hogy mulattassa s az asszony
– háladatos hozzá!</p>
<p>Csak az a kérdés, hogy mivel mulattatják s miből áll a hála?</p>
<p>Ha úgy volna, a hogy az árulkodó levél mondá? Az a doktor!</p>
<p>Az rettenetes volna!</p>
<p>Szállásának az az előnye volt, hogy egy kávéház volt a házban
alant, a mi nyitva volt éjfélutánig: nem kellett a kapusnak
csengetnie s várakozni az utczán, zaj nélkül haza juthatott.</p>
<p>A mint szállása ajtajához ért, az a meglepetés várt rá, hogy az
előszoba ajtaját nyitva találta: nem volt bezárva kulcscsal. Ide a
tolvajok is bejöhetnének.</p>
<p>Hanem ott volt az előszobában a János. Az az, hogy fel volt még
öltözve s nem feküdt, csak ült a padon; de azért aludt, hanyatt
szegve a nyakát, s a fenékig égett gyertya kanócza vég
lobbanásaival megvilágítá a feldült palaczkokat, a mik az asztalon
hevertek, annak a bizonyságaul, hogy a hős nem esett el a nélkül,
hogy előbb több ellenségnek ki ne ontotta volna a vérét.</p>
<p>Ez az egy hibája meg volt a Jánosnak. Egész nap józan,
megbizható ember volt; hanem a mint eljött a «hora canonica», hogy
nem volt rá szüksége az uraságnak többé, akkor sietett
átszellemülni.</p>
<p>Most is abban az állapotban volt.</p>
<p>Cserjéssy Muki felrázta őt az álmából.</p>
<p>János, a mint féllábbal még az álmok boldog országában, e
szomorú siralom völgyébe erőszakosan visszaidéztetett, nehezen
engedelmeskedő nyelvvel hebegé:</p>
<p>– Hem-hüm, doctor úr, hát már ilyen korán eltetszik menni?</p>
<p>No még olyan nagyon ember meg nem örült a «doctor in absentia»
promoveáltatásnak, mint Cserjéssy Muki. <span class=
"pagenum"><a name="Page_216" id="Page_216">-216-</a></span></p>
<p>– Micsoda dokkktorrr te, akkkasztófára való! förmedt
fogcsikorgató dühvel a szerencsétlen álmadozóra s torkon ragadta és
megrázta, mint a macska az egeret.</p>
<p>– Jézus Mária, a nagyságos úr! hörgé ijedten az életre
riasztott.</p>
<p>– Micsoda doktor? vallatá tovább a kegyetlen inquisitor.
Megmondj mindent, mert pozdorjává törlek.</p>
<p>– Ott van a szobában, hebegé a János, halálra ijedve.</p>
<p>Muki elereszté az inas torkát s rohant a neje boudoirja
felé.</p>
<p>Az ajtót csakugyan zárva találta. Be volt reteszelve.</p>
<p>De «mi az egy magyarnak» mikor megharagszik? Egy taszítására
kipattant a zár az ütközőből s ő ajtóstól rohant be a szobába,
szikrát okádó kedvében vérivó dühének.</p>
<p>Csakugyan ott találta őket együtt. A doktort és Izabellát.</p>
<p>Az rettenetes látvány volt!</p>
<p>Egy kicsi kerek asztal mellett ültek, egymással szemközt.</p>
<p>A doktor kezében volt egy éles kés: – Izabella kezében volt egy
hegyes horog.</p>
<p>És előttük a kerek asztalon feküdt – egy levágott emberi
kéz.</p>
<p>Cserjéssy Mukinak a rémülettől úgy felmeredtek a hajszálai, hogy
a kalapja is kiesett a fejéből. A háta lúdbőrzött, s a tíz ujja
szétmeredt.</p>
<p>– He – hü – me – mi – mi e? hebegett először, aztán nagyot
ordított: «tűz van!»</p>
<p>A doktor felkelt a helyéről csendesen s azt mondá neki
nyugodtan:</p>
<p>– Ugyan ne csapj valami nagy lármát. Feleséged anatomiát tanul.
– «Az ember azzal mulatja magát, a mihez passziója van».</p>
<hr class="tb" />
<p>Hogyan tetszett Cserjéssy Mukinak ez az «excuse?» azt nem tudom:
hanem azóta nem jár a klubba tarokkozni; de otthon marad szépen és
nem engedi a feleségét anatomiával foglalkozni. – Au contraire!</p>
<hr class="chap" />
<p><span class="pagenum"><a name="Page_217" id=
"Page_217">-217-</a></span></p>
<h2>RENDKIVÜLI NŐK.</h2>
<p class="center">Regényes képek.</p>
<h3>I. ŐRÜLT JOHANNA.</h3>
<p>Király leánya volt és király felesége.</p>
<p>Mint királyleány boldog, imádott, ünnepelt bálvány; mint
királyné szerencsétlen, megvetett, kinozott, utóbb megőrült
teremtés.</p>
<p>Atyja «Katholikus Ferdinánd» volt, férje I-ső Fülöp. Amaz
Castilia és Arragonia királya, ez Burgund fejedelme.</p>
<p>Hogy minő szép volt Johanna, azt a toledoi székesegyház
oltárképe bizonyítja, melyen a nostra senora di puerta az ő
arczképe után van másolva. Erénye is volt annyi, hogy szent
lehetett volna belőle.</p>
<p>Csak egy hibája volt: az, hogy nagyon szeretett. Imádta a
férjét.</p>
<p>Egyszer Burgundi Fülöpnek, németalföldi bajok miatt hirtelen el
kellett utaznia. Az idő tél volt, az utak rosszak, a tenger
viharos, az utazás nem nőnek való. Egyedül ment, Johannát
Spanyolországban hagyta szülőinél. Azt igérte, tavaszra
visszajő.</p>
<p>Fülöp bizonyosan a középeurópai tavaszt értette, mely későn
jelenik meg; előbb megvárja, míg elolvad a hó, míg a marmoták
kialuszszák magukat. Spanyolországban pedig már január végén
kibujnak a fűből az anemonék s februárban piroslanak a déli
hegyoldalak a mandulavirágtól. <span class="pagenum"><a name=
"Page_218" id="Page_218">-218-</a></span> Ott a szivek tavasza is
korábban nyilik. Johanna nem türhette a távollétet: útra kelt, hogy
felkeresse a férjét.</p>
<p>A Pyrenæeken túl még hó volt és fagy, Johanna Flandriába érve a
tél közepén találta magát. Minden hideg volt, de leghidegebb a férj
szive.</p>
<p>Mindenki tudja, hogy az asszonyok több hideget el tudnak türni,
mint a férfiak; de ezt az egy hideget nem. Erre érzékenyek.</p>
<p>A meglepő feleség váratlan látogatása próbaköve – az
aranynak.</p>
<p>Egy szolga, kinek Fülöp egyszer rosz kedvében kiütötte a fogát,
boszúból elárulta Johannának, hogy lakik Baselben egy szép hajadon,
a kit Fülöp király gyakran meg szokott látogatni.</p>
<p>– Mi szebb rajta, mint én rajtam? kérdezé a királyné.</p>
<p>– Gyönyörű, aranyszinű, földetseprő haja van.</p>
<p>Johanna megtudta a hajadon nevét. Vanbrock Évának hivták. Egy
gyülölt eretnek geuse leánya volt.</p>
<p>A királyné éjszaka csatlósaival fölkerekedett, betört a leány
lakába s annak hosszú arany haját saját kezeivel maga tőből
lemetszette. Még kegyetlenebbül is büntette a leány szépségét, de
arról jobb nem beszélni.</p>
<p>Másnap, mikor Fülöp a szép Vanbrock Évát elment meglátogatni,
talált helyette egy elijesztő rémképet, a kinek arczáról le volt
törülve Isten teremtő keze.</p>
<p>Ettől a naptól fogva Fülöp nem szólt többé a feleségéhez egy
szót sem. Együtt utaztak vissza Spanyolországba, egy hajón hányta
őket a tenger; de Johanna nem hallotta férje szavát soha többé.
Hajójukat a zivatar kiverte Weymouthba; ott Fülöpöt VIII. Henrik
foglyul visszatartá és Fülöp sem a viharban, sem a fogságban nem
szólt feleségéhez.</p>
<p>Johanna kérése, rimánkodása, gyöngédsége épen úgy, mint haragja
és szemrehányásai választalanul maradtak.</p>
<p>Még idegenek előtt sem mondott neki a király annyit <span class=
"pagenum"><a name="Page_219" id="Page_219">-219-</a></span> sem,
hogy «asszonyom!» A királyné könyei végre megindíták VIII. Henrik
szivét, ő érte szabadon bocsátá Fülöpöt. S Fülöp azt se mondta
nejének: «Köszönöm».</p>
<p>A legérzékenyebb megbántás egy feleségre nézve.</p>
<p>Johanna anyja, Izabella királyné, annyira szivére vette leánya
bánatát, hogy belebetegedett. Hivatta leányát beteg ágyához, de
Johanna jobban szerette hütlen, kegyetlen férjét, mint édes anyját;
nem ment el. Izabella meghalt a nélkül, hogy leányát látta
volna.</p>
<p>Ferdinánd királynak kettős oka volt az elkeseredésre. Spanyol
vér nem szokta eltenni boszuját és gyalázatát holnapra, kivált az a
Ferdinánd, ki a mórokat legyőzte: haddal támadt vejére.</p>
<p>Fülöp azzal felelt rá, hogy eléje ment hirtelen összegyüjtött
csapataival s czímerébe felvette a castiliai királyi czímert.</p>
<p>És Johanna azon a napon, a melyen férje és az apja
összeütköztek, meghuzatta fővárosának minden harangjait s délestig
imádkozott a hideg kövön térdelve, hogy az ég engedje a győzedelmet
a megalázó, a megvető férjnek, kit még akkor is imádott.</p>
<p>S a harangszó sikeres volt. Fülöp győzött s visszakergette a
felesége apját Arragoniába s ura maradt Castiliának: felesége
nászhozománya volt az.</p>
<p>Johanna azután, hogy férje legyőzte apját, még egyszer
folyamodott a haranghoz, még egyszer leveté magát az oltár
csodatevő küszöbére, imádkozni, erőszakolni az eget, hogy tegyen a
kedvéért csodát: adja vissza neki azt a férjet, a kit úgy imád;
adja vissza azt neki úgy, hogy az egészen az övé legyen és senkinek
másnak ne legyen joga hozzá!</p>
<p>S a harangszónak még egyszer volt sikere. A csodatevő hatalmak
visszaadták neki a férjét; úgy, hogy az övé maradt aztán kizárólag,
senkivel meg nem osztva. Fülöp egy csata után, azon felhevülten,
egy jéghideg forrásból nagyot ivott s másnap meghalt
tüdőgyulladásban, Johannához ravatalra téve hozták a győztes
férjet. Az ellenséges <span class="pagenum"><a name="Page_220" id=
"Page_220">-220-</a></span> indulatú németalföldiek azt fogták
Johannára, hogy maga mérgezte meg férjét, hogy ne lehessen hozzá
többé hűtelen. De ez lehetetlen.</p>
<p>A királyné odafeküdt a halott mellé, átölelte, úgy beszélt
hozzá:</p>
<p>– Most már enyim vagy. Egészen enyim. Senki se csábít el tőlem.
Senki se költ fel mellőlem. Most már hű vagy. Velem maradsz. Soha
nem mégy el. Együtt járunk mindenüvé. A hogy szerető társakhoz
illik.</p>
<p>És szavának állt. Csináltatott a holt férjnek ezüst koporsót,
annak a tetejére gömbölyű üveg-ablakot s ez a koporsó mindenüvé
kisérte őt. Ha utazott, kocsijába tették; asztalán állt, ha
étkezett; a hol meghált, ágyát melléje vettette; vele ébredt, vele
aludt el. Sorba járta vele Spanyolország városait, elvitte magával
minden templomba; minden oltár előtt hűséget esküdött neki: ujra
meg ujra és minden nap! Míg utoljára az lett a neve, hogy «őrült
Johanna».</p>
<p>Utoljára egy pápai brevét kellett kieszközölni, hogy erőszakkal
elvegyék tőle a koporsót s letegyék azt a burgosi kathedrale
sirboltjába.</p>
<p>De azt nem tilthatta meg a pápai breve a szegény Johannának,
hogy minden nap elmenjen a burgosi templomba s előhozassa a
koporsót, megnézze az üvegablakon át szeretett kedvesét, ha
alszik-e még? aztán szerelme végtelenségéről beszéljen hozzá.</p>
<p>Utoljára a tordesillasi zárdába csukták el, mint tébolyodottat s
ott élt késő vénséget, folyvást az eltemetett férjjel társalogva,
most már csak képzeletében látva azt s a közben minden nap a
macskáival verekedett. Azokkal volt tele minden szobája; nevelte
őket falkaszámra. Szegény! Azt akarta, hogy az oktalan állatok
jobbak legyenek, mint az emberek: hogy a mely kandur egy cziczát
kiválasztott életpárjának, ahhoz hű maradjon. Ezért verekedett
annyit velök. Mindennap össze volt karmolva arcza és két keze.
<span class="pagenum"><a name="Page_221" id=
"Page_221">-221-</a></span></p>
<p>Olyan sokat nevettek rajta. Hetven éves koráig nevettek rajta,
mikor már a fia, V. Károly régen császár volt s nem törődött vele,
hogy az anyját miért hivják «őrült Johannának?»</p>
<h3>II. XARA.</h3>
<p>Ötszázötven esztendeje annak, hogy Orkán szultán legelőször
kezdte el magát Europában padisahnak, palotája kapuját «magas
portának» nevezni. Még akkor Brussa volt az ozmanok székvárosa.</p>
<p>Orkán fiaiban már görög és keresztyén vér vegyült az altaji
emirekével: Orkán neje Kantakuzenosz görög császár testvére volt.
Nagyobbik fia, Solimán tízezer lovassal segített nagybátyjának az
ellencsászár Jánost leverni. A mit elfoglalt János császártól
Solimán, azt megtartotta magának. Nemsokára meghalt Solimán; utána
bánatában meghalt Orkán szultán: kardja és lova ifjabbik fiára
maradt, a kit I. Amurátnak jegyezett fel sok nemzet története,
közöttük a mienk is.</p>
<p>Ugyanezen időben Szerbia trónján V. Uros vajda ült; a
népballadákban annyiszor emlegetett hős Urost azért is magasztalta
a népdal, hogy nem keresett feleséget a fejedelmi családokból,
pedig még akkor sok király volt ott a környékében, bolgár, oláh,
bosnyák fejedelmek, hanem elvett egy parasztleányt a saját
nemzetéből, kinek nem volt egyebe, mint a szépsége és a jó
erkölcse; attól lett egy fia, Lázár és két leánya, Mária és
Xara.</p>
<p>A két vajdaleány szépségének híre elhatott Konstantinápolyig és
Adrinápolyig. Mind a kettő császárváros volt már. Amott Andronikosz
Paleologosz uralkodott, emitt Amurat. Anyáról rokonok voltak. S
hogy még szorosabb legyen az atyafiság, mind a két császár megkért
egyet Uros vajda leányai közül.</p>
<p>A nagyobbik leány, Mária, könyen «igent» mondhatott, Byzancz a
keresztyénség második székhelye volt s Andronikosz <span class=
"pagenum"><a name="Page_222" id="Page_222">-222-</a></span> délczeg
ifju lovag; ámde Xara, mikor a fényes küldöttség eléje ment Amurat
házasságajánló izenetével, háromszor mondá: «nem, nem, nem!» mert
háromszor volt oka azt mondani.</p>
<p>Először azért, mert Amurat már éltes férfi volt; három fia
hadvezető vitéz volt már s azoké volt a trónöröklés.</p>
<p>Másodszor azért, mert a fiatal, deli Vuk vitéznek olyan szép
epedő szemei voltak s azokban Xara már egyszer ott felejtette a
lelkét.</p>
<p>És harmadszor azért, mert Xara buzgó keresztyén volt s irtózott
attól a gondolattól, hogy a mozlem férj mellett megtagadja a hitét,
hogy soha se lássa többé gloriás szenteit, szűz Máriáját a hét
tőrrel szivében s töviskoronás idvezítőjét; hogy lemondjon üdvéről,
mennyországáról. Ezért elveté magától a császárkoronát s egy egész
kinált országot; inkább azt mondá: «nem, nem, nem!»</p>
<p>– Jól van leányom, mondá ekkor a vajda, ha te háromszor azt
mondod, hogy «nem», én azt mondom rá, hogy «ámen», hanem most aztán
készen légy rá te is, mink is, hogy ennek a te «nem» szavadnak sok
deli szerb ifju vére fogja megadni az árát.</p>
<p>Meg is adta, nem is sajnálta ezt az árt. A Maricza melletti
ütközetben elhullt a szerb ifjuság színe virága, kiket Hadzsi
Ildeki nagyvezér levágott. A napestig tartó harcz után Lázár
vajdafi futó kiséretével azt a rosz hírt hozta haza Xárának, hogy
elveszett az ütközet, elhulltak a legjobb vitézek, fogságra jutott
a deli Vuk is s Urosnak, a vajdának levágott feje ott reng dárda
hegyére tűzve a szultán sátora előtt.</p>
<p>S mind ez Xara szép szemeiért és ezért a kis szóért: «nem».</p>
<p>És még mind nincs vége a siralomnak; ezernyi vitéz esett foglyul
a győztes kezébe. Azoknak az anyjai gyászt ölthetnek, menyasszonyai
sirhatnak, mert őket is le fogják ölni. S ha a győztes ellenség
elfoglalja az országot: egy leányért ezren fogja boszuját tölteni s
minden hajadon <span class="pagenum"><a name="Page_223" id=
"Page_223">-223-</a></span> fejéről porba hull a szűz koszorú. És a
templomok minden szent kincse prédára esik. Azért, mert egy leány
azt mondta: «nem».</p>
<p>A szép Xara ez éjszakán bezárkózott a templomba s ott reggelig
könyörgött bocsánatot a szent szűztől, hogy őt el fogja hagyni s a
feszülettől, hogy őt meg fogja tagadni és attól a kis
karika-gyűrűtől az ujján, hogy őt el fogja árulni. Reggelre letette
az olvasóját az oltárra, jegygyűrűjét lehullatá a keresztelő
medencze mély fenekére s érte jövő bátyjának azt mondá:</p>
<p>– Küldj hirnököt Amurathoz az én izenetemmel és mondasd neki,
hogy «igen».</p>
<p>Amurat örömmel hallotta ez izenetet s nászajándékul elküldé
Xárának atyja fejét és a szabadon bocsátott foglyokat, köztük deli
Vuk vitézt is.</p>
<p>Xara megmosta a vértől a drága főt, a ki ő érte hunyta le örökre
szemeit s azt eltemette a templom sirboltjába; kifonta a hajából a
szalagot s azt elküldé Vuknak, visszaküldött mátka-tál gyanánt s
aztán engedte magát a győztes szultánhoz átkisérni.<a name=
"FNanchor_2" id="FNanchor_2"></a><a href="#Footnote_2" class=
"fnanchor">2)</a></p>
<p>Ez elhatározás egyenlő értékű volt a martyrnők önfeláldozásával.
Ezek meghaltak inkább, mintsem mennyei hazájukat elveszítsék. Xara
lemondott inkább mennyei hazájáról, csakhogy földi hazáját
megszabadítsa.</p>
<p>Tudta, hogy mit cselekszik és hogy mi fog következni azután? Ő
maga előkészíté azt. Azt is tudta, hogy annak a vége, ha sikerült,
az ő halála lesz.</p>
<p>– És most csinálok nektek békét, hogy ti csinálhassatok háborut,
mondá bátyjának. Majd felnőnek azok a gyermekek, <span class=
"pagenum"><a name="Page_224" id="Page_224">-224-</a></span> a
kiknek a bátyjaik Mariczánál elestek. Addig én megőrizlek
benneteket.</p>
<p>És megtette azt, a mit igért. Oly varázshatalmat tudott nyerni
Amurat fölött, hogy annak az akarata egészen az ő szolgálatában
állott.</p>
<p>A mi bűbájt egy nő kifejteni képes, annak igézetével
napról-napra körülfonta Amuratot s soha egy fohász, egy bánatos
tekintet el nem árulá, hogy mi az, a mit szivében érez? Gyönyörrel
halmozta el minden nap azt, a kit gyülölt s tudott hidegséget,
gyűlöletet mutatni azok iránt, a kiket imádott. Ünnepélyeket
rendezett, mikor a török seregek diadalhirei érkeztek, mikor
Rhodopét, Sophiát elfoglalták; saját kezével himezte a kermani emir
leánya számára a menyasszonyi fátyolt, mikor azt mostoha fia,
Bajazet eljegyezte. Mindenkit elbűvölt.</p>
<p>Csak Amurat kisebbik fiát, Száárdzsi herczeget nem birta
elámítani. A görög negyedvér gyanakodó volt.</p>
<p>Miért vezeti úgy Xara Amurat kezét, hogy mindig csak dél-kelet
felé üssön: északra soha? Miért engedteti el az adót a szerb
népnek? Miért küldözi kincseit alattomban Lázár testvérének?</p>
<p>Egyszer aztán megkapta rá a feleletet.</p>
<p>Mikorra azok a gyermekek, a kiknek bátyjaik Mariczánál elestek,
felnőttek legényekké, akkor egyszerre Lázár vajda elvetette a
vazall czimet, kikiáltotta magát Szerbia császárjának s titokban
összegyüjtött seregével rajta ütött a török hadakon s oly bőven
visszafizette nekik a kölcsönt, hogy Száárdzsi herczeg még kevesebb
kisérettel futott el a csatatérről, mint egykor ő a mariczai
mezőről.</p>
<p>Száárdzsi herczeg dühtől és szégyentől feltüzelve rohant
Adrinápolyba s a szultáni palotába sietett, mostoháját
felkeresni.</p>
<p>– Áruló vagy! kiálta rá. Elárultál bennünket bátyádnak. Lázár
vajda hirtelen ránk támadt s vérfürdőt csinált belőlünk. Ezért a te
véred fizet meg!</p>
<p>Xara megdicsőült arczczal kiálta fel: <span class=
"pagenum"><a name="Page_225" id="Page_225">-225-</a></span></p>
<p>– Légy áldva boldogságos Szűz! s azzal hanyattesett,
keresztülszurva Száárdzsi herczeg tőrétől, úgy, hogy kifecscsenő
vére felszökött a fehér márvány padmalyra, ott maradtak a cseppjei,
mint megannyi csillag az égen.</p>
<p>Száárdzsi herczeg a vértett után tudta, hogy nincs más kijárás a
palotájából, mint atyja holttestén keresztül: fellázított hiveivel
megtámadta Amuratot saját palotájában.</p>
<p>De Amurat nem volt az a gyáva, ki saját fia kivont kardjától
megretten; ellenállt a lázadóknak; a harcz a palotából kiterjedt az
egész városra, minden utczán egymást mészárolták a törökök; de
végre Amurat jancsárjai leverték Száárdzsi hiveit s a herczeg maga
is fogolylyá lett.</p>
<p>Amurat odaviteté fiát abba a szobába, a hol Xárát megölte.</p>
<p>– Nézz fel oda a padmalyra, mondá neki. Nézd meg azokat a
vércseppeket ott és aztán tudd meg, hogy ez az utolsó, a mit láttál
életedben.</p>
<p>S azzal egy intésére a hóhérok megvakíták Száárdzsi
herczeget.</p>
<p>Ez nem volt elég díj Xara véreért. Kivitték a herczeget a
piaczra. Ott a nép előtt levágták a jobb kezét, következett utána a
feje is.</p>
<p>Akkor Amurat szultán bebalzsamoztatá Xara holttestét s azt egy
korinthi érczkoporsóba, Száárdzsi herczeg kezét pedig egy
drágakövekkel kirakott aranyszelenczébe téve, együtt elküldé Lázár
vajdának, ilyen izenettel:</p>
<p>– Itt küldöm haza megölt testvéredet, a kit nagyon szerettem,
itt küldöm mellette a gyilkos kezét, a ki legkedvesebb fiam volt.
Köszöntetlek. És most jövök magam és összezúzlak országoddal
együtt.</p>
<p>E fenyegetést váltá be a rigómezei ütközet, mely ránk nézve is
gyászosan emlékezetes, sok jó magyar harczos porladozik ottan a
gömbölyű halmok alatt. Amurat tönkre verte az egyesült magyar,
szerb és román hadsereget a leghősibb ellenállás után. <span class=
"pagenum"><a name="Page_226" id="Page_226">-226-</a></span></p>
<p>Lázár, a szerbek császára is foglyul esett s azt Amurat rögtön a
csata után saját sátorában lefejezteté.</p>
<p>Azután lóra ült s elindult a csatatért bejárni.</p>
<p>Mert az gyönyörüséges látvány, mikor még a halálra sebesültek
ott vonaglanak egymáson keresztül-kasul heverve. Némelyik még
könyökére emelkedve kinlódik; vagy térdein csúszik tovább, tán még
menekülni remél nehéz sebével.</p>
<p>A szultán kisérői elszéledeztek. Arattak. Az elhullt magyar és
szerb vitézek boglárai, forgói, arany övei drága zsákmányul
kinálkoztak ma.</p>
<p>Amurat szemei gyönyörtől ragyogtak, a mint végignézett a lemenő
naptól izzóvá festett csatamezőn. Nem is vette észre, hogy egy
sebesült alak odavonszolja magát lova lábaihoz s egyszerre végső
erőfeszítéssel felszökik a földről, megkapja övénél fogva a
szultánt s lerántja lováról, míg jobbjával tőrét ragadja föl.</p>
<p>– Az én nevem Vuk, ezé meg Xara!</p>
<p>S azzal azt a tőrt a szultán szivébe döfi s megöli őt győzelmi
mámora közepett, vezérei és testőrei szemeláttára.</p>
<p>Mire azok odafutottak, mind a kettő halott volt.</p>
<p>A császárok emlékét a történet, a szeretőkét a népdal örökíté
meg.</p>
<p class="center">* * *</p>
<p>(A hagyomány Xara iránt igazságos lehet; de a magyar történeti
kútforrások szerint a rigómezei ütközetben, hol Hunyadi János volt
a vezér, csak magyarok és oláhok voltak, a csata végén ez utóbbiak
is átpártoltak a törökhöz; a szerb despota pedig, az öreg
Brankovics György, nemhogy Xarát megboszulni fogott volna fegyvert,
sőt nagyon is távol tartotta magát a csatatértől. Hanem annyi igaz,
hogy Amuratot a csatatéren az ütközet után ölte meg egy ifjú
harczos, ki holtnak tetteté magát a közeledők előtt.) <span class=
"pagenum"><a name="Page_227" id="Page_227">-227-</a></span></p>
<h3>III. ZATIME.</h3>
<p>Granadától keletre, Baza várost elhagyva, talál az utazó egy
magányosan felmeredő sziklatornyot. Olyan az, mintha óriások
gyermekei raktak volna egymás fölé lapos gránittáblákat játékból,
míg egy harmincz méter magasságú oszlop támadt belőle s minthogy a
szikladarabok az egy sziklaoldalon, nehány újjnyira, mint a
lépcsők, hátrább állnak egymás fölött, az egész oszlop hátra dülni
látszik. A legfelső kő lapjára egy vaskereszt van felállítva. A
köznép ma is úgy hivja e sziklát, hogy «La péna de los enamorados».
(A szeretők sziklája.)</p>
<p>Pedig már hét emberöltő idő takarja ennek a sziklának az
emlékezetét, a mit egy spanyol románcz megörökített.</p>
<p>Az egykorú spanyol költemény, melyet mi szintén régi franczia
fordításban birunk (a hol még «s’aimoyent» és «avoyt» irnak,)
meglepően hasonlít a mi magyar «Szilágyi és Hajmási»-féle
néprománczunkhoz egyes részleteiben.</p>
<p>Adestan keresztyén lovagot elfogják a mórok egy ütközetben s
foglyul viszik Granadába.</p>
<p>Utolsó királyságuk volt ez a móroknak Spanyolországban, a hol
még a félhold oltalma alatt a regényes lovagélet, keleti költészet,
tündéri építésmód és természetbuvárló tudomány virágzott. A többit
elhódította már tőlük kegyes Izabella s ott Ximenes bibornok
tartotta autodaféeit, ki rövid időn három millió saracent, zsidót
és eretneket űzött ki a spanyol félszigetről s köztük minden
művészt, költőt, tudóst és szabad szellemet.</p>
<p>Csak Granadával nem birt még. Az visszaverte a spanyol
seregeket.</p>
<p>A mórok trónján utolsó Almanzor ült, az Almoravidák utolsó
ivadéka. Ennek már nem volt fia, csak egy leánya, Zatime.
<span class="pagenum"><a name="Page_228" id=
"Page_228">-228-</a></span></p>
<p>A király-leány szobája ablakából hallgatta a fogoly hős bánatos
dalát, míg az lánczczal kezén a palota kertjében nehéz munkát
dolgozott. Zatime megszánta a nemes lovagot s levette róla a
lánczokat. De ezzel új lánczokat rakott rá. Mindketten megszerették
egymást.</p>
<p>És azontul tanui voltak az ezüstlevelű olajfák, tanuja volt az
ezüstfényű hold boldog szerelmüknek.</p>
<p>Olajfák, holdsugarak nem beszélték ki a titkot, de kibeszélte a
vén duegna, kire Zatime őrzése volt bízva. Besugta a kalifának.</p>
<p>Almanzor saját szemeivel győződött meg arról, a mit eddig a
csillagok láttak.</p>
<p>Ha spanyol lett volna, ott rögtön megölte volna mindkettőt s
halálukról csak az égnek adott volna számot. De mór volt: Allah
hivő; a kinek az alkorán azt mondja: «ha haragod támad este,
feküdjél le vele, aludjál rá és cselekedjél reggel!»</p>
<p>Reggel maga elé hivatta a kalifa a foglyot.</p>
<p>Zatime ott ült apja oldala mellett.</p>
<p>– Ifju lovag, szólt a kalifa, megszántam balsorsodat. Szabaddá
teszlek. Nem vagy fogoly palotámban többé. Visszaadom kardodat,
czimeres pajzsodat, sarkantyudat, miket a csatában elvesztél. És
most válaszsz tetszésed szerint. Ha itt akarsz maradni, menj az
alcadehoz s jelentsd ki, hogy áttérsz Mohamed hitére. Ha pedig hű
akarsz maradni hitedhez, eredj le aklomba: válaszd ki legjobb
paripámat; ülj fel rá és bántatlanul menj el Granadából.</p>
<p>Adestánnak választani kellett, szerelméhez maradjon-e hű, vagy
hitéhez?</p>
<div class="poem">
<div class="stanza"><span class="i0">«Le Sarassin l’ avoyt
traité<br /></span> <span class="i2">En vainqueur
magnanime;<br /></span> <span class="i0">Il luy rendoyt en vain sa
liberté:<br /></span> <span class="i0">Las le captif, dans les fers
de Zatime<br /></span> <span class="i4">Semble
arrêté.»<br /></span> <span class="pagenum"><a name="Page_229" id=
"Page_229">-229-</a></span></div>
<div class="stanza"><span class="i0">(A mór nagylelkű
ellen,<br /></span> <span class="i2">A ki őt legyőzte:<br /></span>
<span class="i0">Kárba vész a kegyelem:<br /></span> <span class=
"i0">Zatime s a szerelem<br /></span> <span class="i4">Ujra lánczra
füzte.)<br /></span></div>
</div>
<p>A lovag azt gondolá magában, hogy megtartja mind a kettőt.</p>
<p>Egy pillantás a szeretőknek egymás szemébe elég volt, hogy egy
egész összeesküvést megkössenek szótlanul.</p>
<p>Adestán lovag azt felelte, hogy hű marad vallásához.</p>
<p>– Akkor távozzál Granadából még az éjjel. Béke veled.</p>
<p>Adestán lovag bizonyos volt arról, hogy szerelme várni fog rá.
Mikor éjjel a város kapuján kiérve, megállt, paripáját a kutnál
megitatni, a kutat rejtő cziprusok közül Zatime reszkető alakja
jött eléje. A királyleánynak sikerült a palotából megszökni.</p>
<p>Kedvese felkapta őt maga elé a nyeregbe s azzal neki eresztette
a paripáját, versenyt futni a széllel.</p>
<p>A királyi ménakol legjobb futója volt e mén; de a kettős teher
még is kifárasztá. Hajnalra a menekülő szerelmesek, a mint
hátrafelé tekintettek, a messze kéklő Sierra Nevada hegyek
irányában nagy porfelleget láttak támadni: azok üldözőik
voltak.</p>
<p>A mén vágtatva futott alattuk, mintha együtt érezné a veszélyt
lovasával.</p>
<p>Már a Sierra Barana gesztenyeerdős hegyláncza is elmaradt
mögöttük, már átusztattak a Guadana Menor folyamán, már elkerülték
Guadix város veres kőfalait, Bor olajfás ligeteit, már kiértek a
balzai nagy rónára, a hol egyes magányos pálmák vetnek hosszú
árnyékot a veres homokpusztára a lemenő napban: az üldöző porfelleg
egyre közelebb érte a futókat. Már láthatták a porfelleg közül
csillogni a saracenok hegyes sisakjait.</p>
<p>Ekkor összeroskadt alattuk a paripa. A nemes mén megszakadt a
nagy futásban.</p>
<p>Az egész pusztában nem volt más menhely, mint az az <span class=
"pagenum"><a name="Page_230" id="Page_230">-230-</a></span> óriás
gyermekektől toronynyá emelt sziklarakás. Annak a tetejére
menekültek fel mind a ketten.</p>
<p>Nem sokára körül fogták üldözőik a menedéket. Almanzor, a kalifa
maga jött velük. Nem alkudtak a lovaggal, megtámadták őt a
sziklaszálon. A hogy ő feltudott mászni a titánok lépcsőin, úgy
feltudtak oda utána hágni üldözői is.</p>
<p>De Adestan lovagnak kardja is volt, s támadói, a mint egyenkint
felhágtak hozzá, véres fejjel hullottak alá csapásaitól. Két kézre
fogta a kardot, úgy paskolt az ostromlók közé, kik egy félregörbült
sziklaszálon csak szemtől szemben küzdhettek ellene.</p>
<p>Végre kifáradt, tántorogni kezdett.</p>
<p>Ekkor a kalifa szünetet parancsolt a fegyvernek. A trombitaszó
után felkiáltott Adestanhoz.</p>
<p>«Lovag, szállj le hozzám, leányommal együtt. Térj hitemre, és
légy fiammá!»</p>
<p>Adestant megingatá e nagylelküség. Leereszté hegyével a kardját
és rátámaszkodott.</p>
<p>Baljával szivéhez szorítá kedvesét.</p>
<p>Aztán felnézett fájdalmasan az égre, s kardja markolatát: azt a
keresztet, ajkához érteté s aztán kiejté kezéből.</p>
<p>Ekkor Zatime azt gondolá, hogy a gyöngeség, a mi a nőt ékesíti,
a férfit meggyalázza s azzal átölelve kedvese nyakát, hirtelen
leveté magát a szédítő magasból: magával rántva alá a szörnyű
halálban hiven ölelő lovagját.</p>
<p>Még holtukban is ölelve tarták egymást.</p>
<p class="center">* * *</p>
<p>Két év mulva Granadából is kiverték a mórokat. Utolsó Almanzor
utolsó kalifájuk volt a félhold hiveinek Spanyolországban. A
keresztyén hódítók a költők által megénekelt szikla tetejére egy
érczkeresztet tűztek fel. Az siremlékük a szeretőknek. <span class=
"pagenum"><a name="Page_231" id="Page_231">-231-</a></span></p>
<h3>IV. HARMOZÁNÉ.</h3>
<p>Arról, hogy a zsidók Babylonban voltak, fogságra hurczolva,
értesít bennünket a szentirás; de hogy mit csináltak ott, arról
nagyon keveset beszél. Egy-egy futó világot vet a homályba az olyan
szép románcz, minő Eszter és Ahasvér története s sejteti velünk,
hogy egy egész fogságra hurczolt nemzetnek ott az idegen földön
saját története is volt.</p>
<p>A troyesi «Anecdotes historiques» is feljegyzett e rejtélyes
időszakból egy ilyen sajátszerű történetet.</p>
<p>Anil és Assin fiatal zsidó testvérek egy babyloni takácsnál
voltak rabszolgálatban, mint szövőlegények.</p>
<p>Egyszer gazdájuknál pompás virágos palástszövetet rendelt meg
egy előkelő parthus vezér felesége. A hölgyet Harmozánénak hitták.
A szövet tyrusi gyapjuból és ezüst fonálból készült.</p>
<p>Anil és Assin együtt dolgoztak rajta.</p>
<p>Mikor a palást-szövet elkészült, maga az előkelő hölgy ment el
érte. S mit a gazda szeme észre nem vett, felfedezte az asszonyé,
hogy egy helyen hiba van a szövésben, egy virág nem olyan, mint a
mustrában van.</p>
<p>A mester dühbe jött e felfedezésre s kérdezé, hogy melyik
készítette ezt a részt?</p>
<p>Assiné volt a hibás munka; de Anil, a bátya, nagyon szerette az
öcscsét: az sirni szokott, ha megverték s szégyenlette azt, hogy az
idegen sirni lásson egy zsidó ifjút; inkább magára vállalta, hogy ő
dolgozott azon a hibás részen. S mikor aztán a gazda a háromágú
nilusi lóbőrkorbácscsal vérig verte meztelen vállait, Anil daczosan
nézett az idegen úri asszony szeme közé, egy vonást sem rándítva
meg arczán.</p>
<p>A babyloni takácsot e dacz még jobban felingerelte: neki
jajgatás kellett. Mikor Anilon kifáradt, akkor neki esett Assinnak,
hogy azt is megveri. <span class="pagenum"><a name="Page_232" id=
"Page_232">-232-</a></span></p>
<p>Anilnak nem fájt az ütés, a mit maga kapott, hanem az, a mi
Assinnak volt szánva, az fájt.</p>
<p>– Assint ne bántsd! kiáltá a mesternek. A hiba megtörtént, én
meglakoltam érte.</p>
<p>A mester nem hallgatott rá: megütötte Assint. De csak egyszer.
Már a második ütés Anil öklétől jött s az ő fejére szállt, s az
elég volt egy takácsnak még Babylonban is: szörnyet halt bele.</p>
<p>S ez ütés után Anil odaugrott Harmozánéhoz, megragadta annak
vállán azt az ócsárolt palástot, mely már a szép hölgy termete
körül volt redőzve, letépte onnan s annak szemei előtt rongyokra
szakgatta azt vakmerően.</p>
<p>Harmozáné szemei ragyogtak.</p>
<p>Mikor a dühöngő ifjú a széttépett palást rongyaira taposott, a
hölgy nyakába rohant, odaölelte őt magához s megcsókolta az
ajkait.</p>
<p>– Ilyen férfit kerestem én! – Elkezdted: folytasd!</p>
<p>Azzal eltünt.</p>
<p>S ebből a csókból csaknem egy új ország keletkezett.</p>
<p>Anilnak, ki gazdáját megölte, futnia kellett Babylonból. De nem
futott egyedül. Magával vitte öcscsét is és még egy egész
csoportját a fellázított zsidó ifjaknak, kik a keserű szolgaság
kenyerét ették Babylonban.</p>
<p>E kis csoport bevette magát az Eufrát egy szigetébe s aztán
karddal a kezében szerezte meg a kenyerét. Menhelyüket őserdőkből
összehordott fákkal megvíhatatlanná tették s onnan indítottak rabló
hadjáratot a világ ellen. Számuk folyvást szaporodott Babylonból
odamenekülő elégületlenekkel s rövid időn félelmévé lettek az egész
környéknek.</p>
<p>Hatalmukat növelte két alkotó szellem, mely egy czélra
dolgozott: Assin bölcsesége és Anil szerelme.</p>
<p>Assin bölcsesége azt tanácsolta, hogy az új telep harczosai
rablókalandjaikkal ne az assyrokat háborgassák, hanem távolabb
országokat keressenek fel, Parthiát, Armeniát, és Anilt is ugyan
arra ösztönözte a szerelme. <span class="pagenum"><a name=
"Page_233" id="Page_233">-233-</a></span> Harmozáné parthus
tartományi kormányzó neje volt, s ő nem tudta azt az első csókot
elfelejteni.</p>
<p>Az Eufrát-szigeti zsidó ifjak, mint később a varegerek,
felvették a vállaikra dereglyéiket, napijáró földekre elvitték
azokat magukkal, míg más folyóhoz értek, ott vizre szálltak velük,
felfelé eveztek s a hol senki hirüket sem hallotta, hirtelen
megrohanták Artaban, parthus király folyammelléki városait, sorba
rabolták azokat, s lekonczolták, a ki fegyverrel állt ellent.</p>
<p>Győzelmeik hire, halomra hordott kincseik csakhamar egész
sereget gyűjtöttek körülök, s az euphrati sziget már erőddé alakult
át, égetett téglából emelt falakkal: s kezdett az elpuhult Babylon
mellett egy új Zsidóország képződni, melynek már zsinagógája is
volt.</p>
<p>Anil most vágyai teljesülte előtt állt: vakmerő bajtársaival
szemközt ment az Artaban által ellenük kiküldött parthus
hadvezérre, Narsilámára s azt egy diadalmas csatában megölte, s
annak a csatának az éjszakáján elfoglalta a kormányzó várát és
elvette az özvegyét. Ez volt Harmozáné.</p>
<p>Harmozáné csókjából egy egész hadsereg támadt már.</p>
<p>Anil diadalmasan vitte haza az Eufrat-szigetre hadizsákmányát,
zászlóit és Harmozánét.</p>
<p>A zsákmányt és zászlókat nagy örömmel fogadták a hivek, de nem
az idegen asszonyt.</p>
<p>Anil a Lévi nemzetségből való volt, s annak tiltva van mást nőül
venni, mint szeplőtlen hajadont; de leginkább egy pogánynőt, ki a
napot és a csillagokat imádja, s a tűzforrásoknál áldozik.</p>
<p>De hasztalan volt minden ellenmondásuk: Anil feleségül tartá a
nőt; s ha vétett a nő, midőn Jehova helyett annak az égi csillagait
imádta: úgy ő még jobban vétett, mert ő egy földi csillagát imádta,
egy asszonyt.</p>
<p>S a zsidókat az tartá meg mind e mai napig, hogy ők a legkisebb
megsértését a törvénynek sem türték el – a legnagyobbtól sem. Annak
engedelmeskedni tartozott felkent király és hős népkegyencz.
<span class="pagenum"><a name="Page_234" id=
"Page_234">-234-</a></span></p>
<p>A synagogában elhatározták, hogy Anilnak el kell bocsátani
magától a pogány hitvest. S e határozatot tudtul adni megbízták
testvérét Assint.</p>
<p>Assin szerető szivvel, rábeszélő szóval adá elő testvérének a
bölcsek határozatát, kérte testvéri szeretetükre, népének
szenvedésére, a Jehova nevére bátyját, hogy váljon meg azon nőtől,
a kiért fel van háborodva egész Izrael.</p>
<p>És Anil nagyon szerette Assint. Lám a verést is kiállta érte, a
rabszolga korbácsütést büszke lévita vállai elviselték testvére
helyett – szerette népét – szerette atyái Istenét, de mind
valamennyinél jobban szerette Harmozánét.</p>
<p>Annyira ment a szerelme, hogy elmondta a szép hölgynek egy
bizalmas suttogás órájában, hogy testvére mit beszélt neki.</p>
<p>Ekkor Harmozáné adott neki egy tanácsot, a mi bizonyítja, hogy a
nők már évezredek előtt is olyan – diplomaták voltak, mint
most.</p>
<p>Azt tanácsolta Anilnak, hogy ha a nép itthon zugolódik, harczba
kell őt vinni: a dicsőségben majd elfelejti itthoni panaszát.
Rávette férjét, hogy ez magát Mithridath királyt támadja meg.</p>
<p>Assin ellene mondott a vakmerő kisérletnek s másnap meg volt
halva.</p>
<p>Anil tudta jól, hogy Harmozáné keverte neki a méregitalt;
tudhatta előre, hogy azt fogja tenni, már akkor, mikor elmondta
neki Assin izenetét. De a nő csókja elfeledteté vele a testvér
csókját.</p>
<p>És aztán elvitte a népét Mithridath ellen. Az egyenlőtlen
ütközetben elhullott a zsidó ifjak virága az armen nyilak zápora
alatt; Anil csapatja romjaival tért vissza az Eufrat-szigetre. Ott
a zsidók törvény elé állíták és Harmozánével együtt
megkövezték.</p>
<p>Ezen végződött az eufratszigeti telep története.</p>
<p>A zsidók elvesztettek a szép Harmozáné miatt egy országot; de
megtartották a törvényt. <span class="pagenum"><a name="Page_235"
id="Page_235">-235-</a></span></p>
<h3>V. ARTEMISIA.</h3>
<p>A salamisi tengeri ütközet elveszett a perzsákra nézve. Hajóik
temérdeksége miatt vesztették azt el. A tenger teli volt uszó
hajóroncsokkal, árbocztöredékekre kapaszkodó menekülőkkel. A nehéz
perzsa gályák úgy engedték magukat elpusztítani a gyors görög hajók
által, mint mikor a czethalak között dúl a fizeter.</p>
<p>Csak egy öt hajóból álló hajócsoport küzdött diadalmasan a
mindenütt győztes görök hajók ellen. E hajók vezére és parancsnoka
egy nő volt: Artemisia, Halicarnassia királynője.</p>
<p>Délczeg, erőteljes alak, kinek idegeit tenger viharok edzék
aczéllá, nyugtában egy szobor, mozdultában egy istennő: a nyilazó
névrokon (Artemis) maga. Szénfekete haját arany sisak szorítja
össze, hatágú koronával; domború keblét arany pikkely-pánczél fedi,
csillagokkal himzett tunikája két térden fel van gombolva, hogy
lépteit ne korlátolja s márvány sima lábszárait engedi láttatni a
magas szárú tyrusi szandállal; domború csipőit érczöv öleli át,
melyről széles rövid kard függ alá, félválláról biborpalást omlik
le a földig. Égő arcza, villámló szemei, nemes arczéle magas
homlokával még jobban hirdetik a hősnőt, mint fegyverzete.</p>
<p>Ez az asszony nem játszani jött ide. Hajója, a hajdankorban oly
hatalmas «pentere» öt sor evezővel van ellátva, százötvenöt
evezőlegény minden oldalon, a hajó orra alatt, a vízszin magasán,
érczsarkantyu nyúlik ki messzire, s e bordatörő szörnyetegagyar
fölött a hajóablakon a faltörő érczkos mered elő, arra való, hogy a
felnyársalt ellenséges hajót megint leverje a sarkantyúról. Mint
egy vas egyszarvú furódik az érczczölöp az útját álló görög hajó
oldalába, melyet kormánya ügyes fordulatával meg tudott kerülni,
hogy derékba kaphassa, míg egy másik görög hajót nyilvető balistái,
a «scorpiók», naphtába mártott nyilakkal <span class=
"pagenum"><a name="Page_236" id="Page_236">-236-</a></span>
gyújtottak fel, a míg az rostrumával egyenesen neki futott; a
harmadik ellenséges gályát pedig, mely oldalához akart furakodni,
hogy evezői tornáczát összetörje: a hajó közepén emelt helepolisból
viperákkal töltött cserép korsókkal üdvözlék harczosai. A mint a
korsók összetörtek, a hajósokra rohanó viperák oly zavart idéztek
elő azok között, hogy rémültökben abbahagyták az evezést.</p>
<p>Artemisia a hajó hátulján emelt magas erkélyzetről vezényelt és
osztotta parancsait, olthatatlan tüzet, mázsás köveket, mérges
kigyókkal, méh- és darázsrajjal töltött edényeket hajigáltatva
üldözőire; míg a szemközt jövő hajókat furatta. Recsegő, sülyedező,
égő hajók, vizbefulladó embertömegek, uszó roncsok között tör
magának utat a vesztett ütközetből, s mikor észreveszi, hogy öt
hajója közül egyet körülfogott az ellen, viszafordul érte,
kiszabadítja. És a csatazaj, az ordítás közepett hangzik buzdító,
csengő szava, mint Olympról jövő kiáltás s bibor palástja, mint a
zászló, repked körüle, czéltábla minden nyílnak és onagernek.
Kezében fáklyát lobogtatva, azzal gyujtogatja az elröppenésre emelt
szurok koszorukat, azzal kész saját hajóját felgyujtani, ha az
ellenség elfogná azt.</p>
<p>«Ah! kiált fel a perzsa király kétségbeesetten a csatanap
alkonyán: férfiaim úgy harczolnak, mint asszonyok, és asszonyaim
úgy, mint férfiak.»</p>
<p>Ez asszony nélkül elfogták volna magát a királyt is.</p>
<p>Artemisia öt hajójával maga védte a menekülőt.</p>
<p>A görög hadvezér a csata folyamában tízezer drachmát tüzött ki
jutalmul annak, ki azt a csodaasszonyt elfogja élve.</p>
<p>A boszu és a jutalom sokszorozta az üldözők erélyét. Utána
törtek, a perzsa gályák gátoló roncsain keresztül, s a
Hellespontusig üldözték hajóit. Futók és üldözők felvonták
vitorláikat s a szűk szigettorkolatból kijutottak a sík
tengerre.</p>
<p>Egy fiatal görög hajós, az abydosi Dardanus érte utól legelébb a
királynét. Bátorságra, vitézségre nézve legméltóbb ellenfél.
<span class="pagenum"><a name="Page_237" id=
"Page_237">-237-</a></span></p>
<p>Azon kornak tengeri ütközeteiben a hajók csataképességét az
evezők alkották. Az ágyúkat pótolta a balista és a scorpió: ez egy
nyílvető gép, mely ölnyi rudakat hajított az ellenséges hajó
oldalába, amaz egy kötéllel hajtott rugékony rúd, mely sziklákat
dobált kanálalakú végével visszapattantában. Az evező legényeken és
gépészeken kívül még rendesen tizennyolcz harczos szokott lenni egy
penterén. Nem számítottak kardtávolnyi verekedésre soha, egész a
rómaiak idejéig, kik újabb harczmodort hoztak be: lecsapó hidakkal
fogták meg az ellenséges hajót, s azon keresztül rohantak rá,
kivont karddal döntve el a csatát.</p>
<p>A salamisi tengeri ütközetnél még ezt nem tudták. De Dardanus
megkisérté.</p>
<p>A mint közelébe ért a halicarnassi gályának, saját hajója
orráról átszökött amannak födelére egy merész, aczélerőt tüntető
ugrással, a mit nem csinált utána más s a görög kard rögtön
megtanítá a halicarnassi hajósokat, hogy mi különbség van férfi meg
férfi között?</p>
<p>Dardanus egyedül volt, ellenfelei tizennyolczan. Villámgyors
csapásokat osztott kardjával s nem ütött hiába; majd meg a
hajófödél hosszában engedte kergettetni magát; ha megszorították,
felszökött a mellvéd korlátjába, azon futott végig, s félkezével az
árboczkötélbe fogózva áthajítá magát ellenfelei feje fölött a tulsó
oldalra. Dardanus az Olympi játékok négyszer győztes viadora volt,
s most remekét tette le. Egymagában küzdve, a halicarnassi hajó
minden tengerészét kényszeríté elhagyni a hadigépeket s üldözésére
rohanni.</p>
<p>Artemisia bámulva nézte a hajó helepolisán állva e vakmerő
játékot, a hol egyetlen férfi, Achill arczával és termetével, mint
egy sérthetlen félisten dúl ellenfelei vérében, kik jobbra-balra
hullanak el mellette; a királynő vezérszavára senki sem ügyel már:
a balisták nem feszülnek; a kos nem zuhog a közeledő ellenséges
hajó falán; az pedig csáklyáival, mint vas körmökkel kapaszkodik
<span class="pagenum"><a name="Page_238" id=
"Page_238">-238-</a></span> hajója bordáiba, s tördeli
előnyomulásával az evezők sorait. S ez egyetlen embert nem bírja
leverni a hajó összes férfi népe.</p>
<p>Artemisia királynő látta a fenyegető veszélyt, baljával
leszakítá válláról a hosszú palástot, jobbjával kirántá kardját, s
emelvényéről leszökve, maga rohant a hős ifjú ellen; a megcsóvált
biborpalást röpült a feje fölött, mint egy lobogó.</p>
<p>A küzdőt ifjú meglepte az új ellenfél látása. A nő, kinek
elfogására indult, nem földi tünemény volt. Nem elég az aczél kar,
aczél szív is kell ahhoz, hogy férfi nő ellen tudja védni magát.
Úgy végezte a fátum, hogy a Dardanus kardja, mely sisakot tört,
pánczélt hasított, abba a fejére hajított biborpalástba
belebonyoluljon. Az asszonyi öltöny, mely karja körül csavarodott,
megbénítá mozdulatait, eltakarta arczát. Ekkor ellenfelei
rárohantak, elnyomták, erőt vettek rajta, hurkot vetettek kezére,
lábára s aztán odakötözték az árboczhoz.</p>
<p>Artemisia pedig ismét felhágott az emelvényre s osztá indulattól
csengő hangjával parancsszavait; s a balista kerék fogai újra
elkezdtek kattogni, az onager szurokkoszorúkat s égő ként hajigált
az ellenfél fejére; a falfuró recsegve tört rést a görög hajó
ólom-fedte oldalába. Dardanus az árboczhoz kötözve láthatta, hogy
borul lángba a hajója, s aztán hogy sülyed el lassankint a hullámok
közé, bajtársainak halálordítása mellett.</p>
<p>Ez volt az utolsó kisérlet Artemisia elfogására.</p>
<p>A büszke delnő a csata után a helepolis erkélyére állíttatá fel
trombitásait, s az elmaradó ellenfél gúnyjára diadaláldomást
fuvatott velük, mit az ellenkező szél egész a görög hajóhadig
elvitt a sík hullám fölött.</p>
<p>Artemisia hajói sértetlenül érkeztek haza a cerami tengeröbölbe,
hol Halicarnass pompás városa állt hajdan; egykor a doriai hat
város egyike, most kitaszítva a görög szövetségből, a maga ura,
fényben, pompában a perzsával, erőben, hatalomban a göröggel
vetekedő. <span class="pagenum"><a name="Page_239" id=
"Page_239">-239-</a></span></p>
<p>A hős királynőt megelőzte diadalának hire. Még az ellenfél is
segített őt magasztalni. Az egész xerxesi hadjáratban egyedül ez
asszony hozta el magával a babért a csatatérről s ellenfelének még
a kudarczban is volt büszkesége, mert Artemisia is görög nő
volt.</p>
<p>Otthon diadalivekkel, triumfális menettel várták. Diadalszekere
elé négy fehér paripa volt fogva s útja Minerva templomáig
virágokkal hintve.</p>
<p>A trophæum, mit magával hozott, eleven volt: a görög hajóhad
legjobbik hőse, az abydosi athleta Dardanus, lánczokkal kezén.</p>
<p>A legyőzött hős a királynő diadalkocsija előtt fog járulni.</p>
<p>De nem úgy lett.</p>
<p>A diadalkocsi előtt levéteté Artemisia a vitéz fogoly kezeiről a
lánczokat s azt mondá neki:</p>
<p>– Ülj mellém.</p>
<p>Odaülteté őt jobbjára.</p>
<p>S a bámuló cariaiaknak azt mondá:</p>
<p>– Hoztam nektek királyt!</p>
<p>Artemisia özvegy volt: választása szabad, koronáját
megoszthatta.</p>
<p>A nép örömüvöltése volt válasz szavaira. Az üdvriadal
nőttön-nőtt a királyi palotáig, a hová elérve, e szóval mutatá be
Dardanust Artemisia országnagyainak:</p>
<p>– Ime királytok!</p>
<p>Azok meghajták előtte fejüket, s a királyi palota
oszloptornáczain végig hangzott a doriai énekesnők üdvözlő dala, a
délczeg pár felköszöntésére.</p>
<p>Csak egyedül Dardanust nem kábítá el a mámor. Ő hideg
maradt.</p>
<p>Hasztalan részesíté őt Artemisia a királyi hatalom minden
pompájában. A fény nem melegíté őt fel.</p>
<p>– Nektek hoztam királyt, de magamnak nem; panaszolá Artemisia
öreg dajkájának, Biblaisnak.</p>
<p>A sokat tapasztalt agg nő azt mondá neki: <span class=
"pagenum"><a name="Page_240" id="Page_240">-240-</a></span></p>
<p>– Ha királyt akarsz megnyerni, azt teheted, mint királynő; de ha
férfit akarsz megnyerni, akkor légy asszony!</p>
<p>S aztán betanítá Artemisiát sok mindenféle olyan tudományra, a
mi által a királynő elfeledteti azt, hogy «királynő»: csak azt
tudatja, hogy «nő». Megtanítá, hogyan kell nem «uralkodni», hanem
«szolgálni», nem «parancsolni», hanem «hizelegni».</p>
<p>A közönséges csáb, hizelgés fegyverei sikeretlen vívtak; az
olympi viador sértetlen maradt. Se a «királynő», se az «asszony»
nem hódítá őt meg.</p>
<p>S mentől jobban elutasítá szerelmét a férfi, a hölgy szenvedélye
annál magasabbra lángolt. Biblais azt sugá neki: «egyszer már
legyőzted őt az által, hogy öltönyödet fejére dobtad. Tedd még
egyszer!»</p>
<p>Artemisia megkisérté egészen levetkőzni a királynőt magáról.</p>
<p>Egy hő nyári délben, mikor a forró napsugár mindent elaltat,
csak a szerelmet tartja ébren, Biblais levezeté Dardanust a palota
nymphæumába.</p>
<p>Ötven gránit lépcső alján van a nymphæum, mintha egy mély kút
feneke volna, ott buzog fel a hő forrás smaragdszin habja, magasra
tolva fel nyugtalan hullámkupoláját, míg négy ölnyi magasból
karvastagságú kristály vízsugár ömlik alá bele, rézcsatornán át
odavezetve s hideg habjával langygyá vegyíti a forrás hő vizét, s
folytonos hullásának andalító dallamában zengi a nympha örök
panaszát, ki szerelmi bánatában könyjeitől patakká változott. A hét
ölnyi mély nymphæum falai haragos zöld márványból vannak, a mi
titokteljes sötétséget kölcsönöz az eleusi rejteknek. Ámbár a nap
felülről lesüt bele egy kerek nyiláson, de a smaragdzöld
vízfenékről visszavert sugára inkább a tengerfenék átlátszó
homályát derengeti, mint a fényt ide alant.</p>
<p>A nymphæumnak egy oldalkamrája is van, nyugágygyal és a
tricliniumhoz való asztalkával, fala és <span class=
"pagenum"><a name="Page_241" id="Page_241">-241-</a></span> padlója
remek mozaik művekben istentréfákat mutogatnak.</p>
<p>Biblais e kamrácskába rejté a halandók legszerencsésebbikét,
kinek látnia adatott oly titkokat, miket férfi szeme, Apollóén
kívül, meg nem lesett: az is csak «nap» alakjában, mikor «Helios» a
neve.</p>
<p>A királynő szállt alá a nymphæumba, hölgyeivel.</p>
<p>Azok hoztak magukkal köszörült kristálykelyhet és zománczos
arany borkancsót, tele cyprusival; simított ezüst tükröt, illatos
olajat. A rózsaolajból az elbugyogó vízszinre öntöttek, mire annak
párázatából édes mámorító illat tölté el a levegőt, azután kifűzték
a királynő sandáljait, megoldák cingulumait és egyedül hagyták
őt.</p>
<p>Artemisia phrygiai öltönyt viselt, azt a hosszú, lábhegyig
leomló kettős chitont, a mely festetlen chinai selyem és
csalánfonál szövedékéből készült, az emberi test szinével egyenlő s
lágyságában csaknem átlátszó és az idomokhoz tapad.</p>
<p>A hölgy levette fejéről a hajfonadékait összetartó diadémot; a
hosszú fekete selyemhullám termetén végig omlott. Semmi királynői
nem volt már rajta, egészen nő volt.</p>
<p>Leszállt a vízmedenczébe, válláig elmerülve kéjesen, s a mint a
vízből ismét felmerült, a mint a nap rásütött istennői termetére,
egyszerre világos lett tőle az egész nymphæum, mintha egy fényes
églakó szállt volna alá. A legfényesebb ragyogvány tölté be a
mélységet: egy nőalaktól visszavert napfény.</p>
<p>Az elragadó tünemény, mint a meglesetlen Diana, rejtett
grottájában, tánczolni kezdett a vízben, kaczagott, ujjongott,
tökéletes nő volt. Semmi más, csupán nő. De minden íze nő!</p>
<p>S mikor felemelte a kezét a felülről alá csorgó vízsugárhoz, a
keze fején megtörő csermely szétfecscsenő cseppjeitől ragyogó
szivárványkör képződött bűbájos <span class="pagenum"><a name=
"Page_242" id="Page_242">-242-</a></span> alakja körül. Lehetett-e
az, hogy férfi, a ki ez alakot látja, oda ne boruljon lábaihoz, őt
imádni?</p>
<p>Végre kiszállt a hab közül; kezét keblére tette és nagyot
sóhajtott. Ez a szerelem, ez az epedő vágy sóhajtása volt.</p>
<p>Lehetett-e az, hogy férfi, a ki ezt hallja, válasz nélkül
hagyja?</p>
<p>Azután leült a medencze párkányára, ajkait megnedvesíté a
cyprusival, mitől szemeinek tüze még szikrázóbb lett. Végig nézte
junoi alakját az ezüst tükörből s aztán hanyagul ledülve, kezébe
vette a lantot, s elkezdé forró, érzelemteljes hangon Sappho dalát
énekelni Cytheréhez. Azt a szerelemtől lángoló dalt, mely a női
szív édes fájdalmait lágyan, szemérmesen vallja meg, majd hőséggel
és merészen árulja el; melyben összesítve van mindaz az eltitkolt
panasz, vak odaadás, álmodott gyönyör s égő szenvedély, a mit a női
szív rejtegetett valaha. A szerelem hivogató szavai, egy költői
lélek által megnemesítve s a védő istenséghez ima alakban elzengve;
a szenvedély lángja az oltár tüzével egyesítve! Lehet-e az, hogy
férfiszív e bűbájos dalnak ellentálljon, a hogy ellentállt Phaon, a
költőnő szívgyilkosa.</p>
<p>Artemisia elhallgatott, utolsót pendítve az ezüst hurokon;
leomló hajfürteit összecsavarva feltűzte fejére, egy hosszú arany
tűvel, aztán fenékig üríté a mámoradó kristálypoharat; olajat
öntött a tűzre.</p>
<p>Azzal odalopózott a félhomályos kamrácskába, égő arczát keze
fejével hüsítve és másik kezével szive dobogását tartóztatva
vissza.</p>
<p>Hogy még az utolsó lépést is a nőnek kell megtenni!</p>
<p>Nem a királynőnek többé, csupán a nőnek.</p>
<p>Belépett a titokteljes kamrába.</p>
<p>És ott látta maga előtt az imádott ifjut, a kiért vérének minden
cseppje hevült.</p>
<p>Dardanus a nyugágyon feküdt és aludt.</p>
<p>A ki eltudott aludni akkor, mikor egy istennőt látott a
<span class="pagenum"><a name="Page_243" id=
"Page_243">-243-</a></span> habokból kilépni! A ki eltudott aludni
Sappho szerelmi dalán, mely Aphrodite istennőt hivja s szerelemről
beszél, elénekelve a legédesebb ajktól.</p>
<p>Artemisia szivében a szerelmi epedés e pillanattól őrjöngő dühre
vált. Kirántá hajából az arany tűt s az alvó ifjunak mind a két
szemét kiszurta…</p>
<p>… Aztán felkapta a lantot, kirohant a nymphæumból, őrjöngve,
lelkét vesztve futott ki a királyi palotából, folyvást Sappho
szerelemdühített dalait énekelve.</p>
<p>E dalok ugyanazon leukádiai sziklára vezették a királynőt, a
melyről Sappho a tengerbe ugrott le. Artemisia is ott énekelte el
utolsó dalát, onnan vetette magát a hullámok közé.</p>
<hr class="tb" />
<p>Ez a szerencsétlen királynő, ki minden férfit le tudott győzni,
csak azt nem, a kit szeretett; elődje volt annak a II.
Artemisiának, ki Halikarnassban a világ hetedik csodáját, a
mausoleumot emelteté meghalt férje emlékére; a kit, hogy örökre övé
maradjon, hamv-alakban bor közé kevert s e hamvakat megitta. Ezt
nem soroltuk a rendkívüli nők közé; mert hisz az, hogy a nők
hűségesek, rendes és mindennapi dolog.</p>
<h3>VI. AGATHA.</h3>
<p>Róma száz temploma között van egy, melyet csak nagy kereséssel
lehet, cicerone vezetése mellett megtalálni. Tornya hiányzik; egy
szűk, romok közé szorult utcza vezet hozzá a Ponte Rosso mentében;
előbb két ódon háznak az udvarán kell végig menni, azután egy
nedves folyosón végig: ott a templom.</p>
<p>Ez a St. Stefano Rotondo.</p>
<p>Egy roppant gömbölyű terem, melyben első pillanatra meglep
bennünket az, hogy oszlopai, mik a padozatját tartják, a hány,
annyiféle anyagból készült: van ott minden <span class=
"pagenum"><a name="Page_244" id="Page_244">-244-</a></span> szinű
márvány, gránit, travertin, doriai, jóniai és corynthi
oszlopfőkkel; némelyik a nélkül is, vékonyabbak, vastagabbak. Nem
is mind egyforma magasak: a melyik nem volt elég emelkedett, hogy a
plafondig elérjen, az kitoldatott egy más oszlop darabjával.</p>
<p>De nem ez a legnevezetesebb a St. Stefano Rotondo templomában,
hanem az egész templom belsejét elfedő hetven képcsoport.</p>
<p>Irtóztató látvány! Hetven tableau a martyrok
kínszenvedéseiből.</p>
<p>Életnagyságú és élethű képek. Semmi költészet, semmi ihlet a
művészi alkotásokban; de tökéletes pathologiai és anatomiai
tanulmány.</p>
<p>Mind a hetven kép egy-egy külömböző nemét tünteti fel a
keresztyén vértanuk halálra kinzatásának. A hagymázos phantasia
lázálmainak kellett megelevenülni, hogy ily képeket alkothasson
ember.</p>
<p>Ott nyúzzák elevenen, fűrészelik ketté, tépik szét lovakkal,
sütögetik vasrácson, főzik üstben, égetik szurokban, emésztetik el
hangyabolyban, hasítják kétfelé fiatal fákhoz kötve, sajtolják
nehéz kövek közé téve, koronázzák aczél fejszorítókkal a keresztyén
hit vértanuit; arczaik iszonyatot, kétségbeesést, agoniát fejeznek
ki: hóhéraik kaczagnak, gyönyörködnek, csufolódnak. Mindez a
legiszonyúbb élethűséggel részletezve.</p>
<p>Két festő: Pomerancio és Tiroquesta fordította rá egész életét
és talentumát, hogy e rettenetes templom rémalakjait
megalkossa.</p>
<p>A borzalom bámulatával kérdezzük ciceronénktól:</p>
<p>– Hogy érhette utól e kínlátományokat emberi phantasia? hisz
ezeket tanulmányozni kellett.</p>
<p>A vezető mosolyog és halkan jegyzi meg rá:</p>
<p>– A két festő Arbuez korszakában dolgozott.</p>
<p>Ezt elfelejtettük. Hogy mikor a hivők jutottak uralomra, akkor a
kínpadot ők fordíták a hitetlenek ellen.</p>
<p>Mindannyi kedélylázasztó festmény között csak egy <span class=
"pagenum"><a name="Page_245" id="Page_245">-245-</a></span> van,
mely költői felfogást tanusít: Szent-Agatha martyrnő képe.</p>
<p>A kínpadra kötözött csodaszép leánynak egy hóhérlegény nagy
harapófogóval tördeli ki szép fehér fogait, míg egy másik
tigrisköröm alakú tüzes vaskarmokkal tépi le egyik keblét. A vér
szétfecskendez, az égetett hús füstölög és a kínzott nő mosolyog
hozzá.</p>
<p>Ebben a mosolyban van a költészet és a megdicsőülés szentelt
hagyománya.</p>
<p>Agatha sicziliai előkelő gazdag család leánya volt. Palermóban
lakott.</p>
<p>Rómában Decius uralkodott akkor, s Quintinus volt Sicilia
kormányzója.</p>
<p>A kormányzót elbűvölte Agatha szépsége: nőül kérte a leányt.</p>
<p>– Nekem már van jegyesem, felelt rá a leány.</p>
<p>– Ki az? Szebb, jobb, hatalmasabb Quintinusnál?</p>
<p>– Szebb, jobb, hatalmasabb: a Jézus Krisztus.</p>
<p>Egy ilyen szó elég volt arra, hogy hatalmat adjon a proprætornak
a leány felett. Az állam és az istenek elleni lázadás volt az.</p>
<p>– Meglássuk, ki lesz hatalmasabb? monda Quintinus. Az új
messiás-e, vagy isteneink?</p>
<p>Még nem gondolt a kínpadra, a vesztőhelyre. Volt annál még
rosszabb hely is.</p>
<p>Vénusnak mindenütt volt temploma; de cultusát a siciliaiak
vitték legnagyobb tökélyre. Ők meghonosíták a babiloni
Mylitta-szertartást, megrontó eszközét a fiatalságnak s
bacchanaljaikból minden sziv megmérgezve jött ki. A palermoi
Mylitta-cultus főpapnéja egy cyprusi görög nő volt: Aphrondissa.
Quintinus a Vénus-papné kezébe adta Agathát.</p>
<p>Rövid időn visszavitte Aphrondissa a hajadont Quintinushoz.</p>
<p>– Vedd el tőlem! Ez rettenetes nő. Lerontja Venus oltárát.
Leányaimat bűnbánókká teszi beszédével s van <span class=
"pagenum"><a name="Page_246" id="Page_246">-246-</a></span> valami
sugárzás az arczán, a mivel az ifjak szivét megtéríti, hogy a kik
bejönnek Venusnak áldozni, megtanulnak tőle imádkozni.</p>
<p>Ez a megnevezhetlen sugárzat most is ott ragyogott a leány
arczán.</p>
<p>Quintinusban forrt a szenvedély. Ő is érezte azt az
ellenállhatatlan varázst, a mit e megdicsőült tekintet gyakorolt
reá. Dühítette az, hogy szerelmi ömlengései, szeméremsértő szavai,
kíméletlen durvasága sem szégyenpirt, sem haragot, sem ijedtséget
nem tudtak előidézni a leány arczán. Az mindenre csak a
megdicsőülés mosolyával felelt.</p>
<p>Ekkor aztán kínpadra vonatta a gyönyörű alakot: akarta látni,
hogy tünik el majd ottan az égbenéző mosolygás arczáról, hogy
változik az át kinvonagló torzképpé.</p>
<p>A többit elmondja az a kép a St. Stephano Rotondoban.</p>
<p>Agatha túlélte e kínzást.</p>
<p>Négy nap mulva Quintinus újra maga elé hozatta a martyrnőt s
borzalom leirni! izzó parázson és üvegcserepeken hentergetteté
végig.</p>
<p>Akkor meghalt.</p>
<p>Az égbenéző mosolyt még a halál sem törülte el arczáról.</p>
<p class="center">* * *</p>
<p>A népmonda hozzá teszi, hogy a cataniaiak, mikor az Aetna
megrendíti alattuk a földet s hamut szór fejeikre, Agathát szokták
segélyül híni, védszentjüket.</p>
<p>Talán, ha üldöznének bennünket, akkor mi is buzgók volnánk.</p>
<p>Vagy jobbakká tett bennünket a kihülés! S a mai kor
emberszeretetben pótolja ki azt, a mit Istenszeretetben
veszített.</p>
<hr class="chap" />
<p><span class="pagenum"><a name="Page_247" id=
"Page_247">-247-</a></span></p>
<h2>HAJDAN, MOST ÉS VALAHA.</h2>
<p class="center">(Apró monographia.)</p>
<h3>I. AZ EMBERKERÜLŐK TANYÁJA.</h3>
<p>Huszonnyolcz év előtt, mikor az első nyarat töltöttem a
Svábhegyen (1848 nyarát: a szabadság mézes heteit) még akkor a
Svábhegy a világkerülő emberek menedéke volt. A kelet felé forduló
oldalán látszott egy magastornyu rom: a miről mindenki tudta, hogy
az nem valami ókori váromladék, hanem egy dán báró lakhelye: a
kinek más nevét nem is tudta senki, mint a «dán báró». Kapuja egy
keresztül vágott domb mély útját zárta el, arra nagy betükkel volt
fölirva, hogy «tilos a bemenet», be is volt lakatolva. Maga a báró
rompalotájából mindenféle titkos alagutakon keresztül járt ki, s
mindig késő éjjel járt, nem látta azt senki. Cselédet sem tartott,
nem tudni mivel élt? Félelem volt sziklafészkéhez közelíteni: azt
mondták, rálövöldöz a kiváncsiakra s az asszonyokat gyűlöli. Pedig
igen szelid, nyájas, fiatal arczú férfi volt. Mikor később
megismertem, (szomszédok lettünk) igen művelt embert találtam
benne. Nem bántott az senkit. Nem is lakott abban az omladékban,
hanem attól eltakartan volt egy kedves szép kis villája, egész a
tetejéig befuttatva clematissal, beárnyékolva platánokkal. Itt
lakott ő egyes egyedül, hanem volt azután egy földalatti átjárata
egy sziklába vágott hosszú szobasorhoz, ott időzött a nyári forró
napokban, vagy a rom magas tornyából nézegette <span class=
"pagenum"><a name="Page_248" id="Page_248">-248-</a></span>
naphosszant a zajos világot. Szerencsétlen szívviszony, mely azon
végződött, hogy vágytársát párbajban megölte, száműzé őt a nyugati
tenger partjaitól a budai hegyek vadonába.</p>
<p>Nem messze a dán báró e magányos dísz-omladékától volt egy másik
barlanglakónak az oduja; egy embernek, a ki kőből élt. Kő volt a
kenyere, kő volt a háza, kő a tüzelője. Az egész svábhegyen minden
ház az ő kövéből épült: maga pedig a sziklában lakott; oda volt
bevágva szobája, konyhája, kamrája, fölötte a meredek sziklafal,
körülötte halomrahányt kőtörmelék; s a kőhalmok között csodálatos
szép fajú rózsák, mikből egy bokrot most is saját kertemben őrzök.
Egy napon a barlanglakó minden rózsafáját eladta. Csak a fehér
levelű nyárfák maradtak meg sziklái előtt.</p>
<p>Ha a mély hegyszakadékon figyelmesen alátekintettünk, vén
diófáktól félig elrejtve, vettünk észre egy kis házat, melyhez
valami rejtett út vezetett nagy kerülővel. Ez egy silentiarius
ügyvéd odúja volt, kit törvény és pályatársak kiüldöztek a
világból. A házikó olyan alacsony volt, hogy kézzel el lehetett
érni az ereszét: kívül egy fülkéjében állt egy kőből faragott
Máriaszobor; előtte volt egy liliomokkal körülültetett kerek
virágágy, annak a közepén meredt fel egy kőobeliszk, arra volt irva
nagy betükkel: «<span class="smcap">virtus semper diligenda</span>»
(Az erényt mindig szeressük.) A néphit szerint, azon szobor alatt
egy asszony sirja van, kinek halála a férjet vádolja. Ennek a
háznak a gazdája is egyedül lakott e bagoly-odúban évről-évre,
kivéve egy napot, a mikor magához hasonló négy érdemes férfiuval
összeült e helyen egy nevezetes tény végrehajtására, a miből aztán
cause celebre lett. Itt készítették a hirhedett Almássy-féle hamis
végrendeletet, a «virtus semper diligenda» árnyékában.</p>
<p>E völgy fölötti halom tetején épült az «óra», egy évvel később
már históriai nevezetességű hely: innen intézte Görgey a budai
várostromot. Ez az óra adja tudtul az idő <span class=
"pagenum"><a name="Page_249" id="Page_249">-249-</a></span>
holjártát az egész hegynek. Gazdáját, ki húsz évig szomszédom volt,
soha sem sikerült meglátnom. Azt tudom, hogy tekintélyes polgár,
hires csokoládégyáros s egyszer kutat ásatott a svábhegyen negyven
ölnyi mélyre: a kiásott kőből egész hegy alakult, de víz nem jött
elő.</p>
<p>A «hét ház»-nak nevezett épületcsoport közepett volt egy
magánytkedvelő öreg úrnak igen szép tanyája és kertje. Még akkor
nem tartották gazdag embernek. Legszebb tulipánjai voltak és
hónapos rózsái. Igaz, hogy azokból sem adott senkinek. De a
tulipánjaiért csak még sem ölték volna meg, mint később a kincstári
jegyeiért. Ez volt az öreg Erny. Ez is egyedül lakott a
házában.</p>
<p>Egy nagy czélnélküli bástya háta mögött feküdt egy hosszú
épület. Abban lakott egy orvos. Hogy kit gyógyított itten? azt nem
tudom, mert itt soha sem beteg senki. Azt beszélték róla, hogy
valaha hires orvos volt, de egyszer a saját egyetlen fiát
gyógyította, félreismerte a diagnosist s a szépreményű ifju
meghalt. Azóta nem irt több receptet. A háza előtt állt egy
harangláb. Azon volt két harang. Ezek adták hírül az egész
Svábhegynek a reggelt, delet, estét. Nem is ismerte senki a ház
urát azon a czímen, hogy «doktor», csak azon, hogy «harang.» Ez is
egyedüli lakója volt a háznak.</p>
<p>Az észak felé hajló fensíkon sűrű tölgyerdő terült el messze, de
minden bejáratánál őrt állt a tilalomfa. Ha mégis akadt vakmerő
bujdosó, ki keresztül merte magát törni a galagonyabozóton, benn az
erdő mélyén megpillanthatott egy csinos vadászlakot, mely egészen
fából volt építve, sok műizléssel. Ez egy magyar főúr tanyája volt,
ki akkor és később nagy szerepet játszott a politikai világban:
mindenféle cselszövényekre alkalmas kis tanya, édesekre úgy, mint
keserűekre. Hanem aztán mikor a bozótrengeteg tulsó oldalán egy
másik sövényen tört keresztül a kalandozó, oka volt megbánni a
kiváncsiságát; a magasra nőtt árvacsalán közül elszórt csontok
fehérlettek elé s a mint megrecscsent lépte alatt a targally,
<span class="pagenum"><a name="Page_250" id=
"Page_250">-250-</a></span> két óriási szelindek támadta meg. Azok
egy baromorvos kutyái voltak, a mik miatt senki se mert annak a
háznak a tájékára menni. A hegylakók azt sugdosták, hogy sertéseket
hizlalnak itt ebek harminczadjára került állatok husával.</p>
<p>Nyugatnak, ezen az erdőn túl, következett egy nagy pázsitos tér,
a min keresztül valaki megfoghatatlan okokból mértani szögletre
utat próbált mesterséggel és tudománynyal építeni. A csinált út be
volt gyepesedve; a gyalogösvény megtartotta a diagonált s az erdő
felé hajolva, elvonult egy magános korcsma mellett. Az a korcsma
rendes időkben zárva volt. Innen gyönyörű bükkfaerdőn keresztül,
kalapnagyságú gombákkal boglározott réten át vezetett az ösvény egy
sötét csalitba, hegynek fölfelé. Azon túl megint egy
turbánliliomokkal és dictamnusokkal pompázó pagony fogadta a
csatangolót, felváltva mogyoróerdőkkel, somfagesztekkel; míg a
rigófüttytől visszhangzó erdők tündéri sötétjében egyszerre
rábukkant a vándor egy sajátszerű épületre, mely fából volt:
alakjára olyan, mint egy torony; hanem kívül volt rajta egy kerék.
Ez egy kút a hegy tetején. Erről aztán tájékozhatta magát. Ha
azalatt beesteledett, mire idáig ért, még sem tévedhetett el; csak
mindig felfelé kellett tartania; a fénybogárkák megvilágították a
mohos gyepet előtte; mikor aztán egyszerre megszünt az ösvény
meredek lenni, egy fölséges szálfa-erdő fogadta, oszlopegyenességű
bükkfák, czinczogó mókus lakókkal, s a mi fény eléje pislogott a
fák közül, az már nem a szent-jános bogárka volt, hanem egy ablak
gyertyavilága. Ez volt a budai erdők utolsó tanyája, az utolsó
emberlakta hely: – ez volt az «Adliczer.»</p>
<p>Hogy miért hivták Adliczernek? azt máig sem tudom. A gazdája
magyar nemes úr volt, s a bérlője egy tősgyökeres magyar
korcsmáros, valahonnan az alföldről, a hol, mint találgatták,
valamikor egy kis véleménykülömbség volt közötte és a törvény
végrehajtói között: azóta itt a magányban lakik, többet foglalkozva
szántás-vetéssel, mint <span class="pagenum"><a name="Page_251" id=
"Page_251">-251-</a></span> borméréssel. Jámbor, kevés beszédű
ember. A felesége életrevaló kunsági menyecske, a ki senkivel sem
tud beszélni itt ebben a német világban.</p>
<p>Köröskörül ünnepélyes, csendes tölgyfa-erdők, mikben rigófütty,
szajkórikkantás, a fészek kereső hollók károgása visszhangzik: a
vadgalamb turbékolása egész nap nem szünik meg. Puska nem dördül el
soha. – Időszakunk két évvel későbbi: «anno Waffenpasz!» –
1850.</p>
<h3>II. A RÉMNAP.</h3>
<p>Még egy világkerülőt kell felemlítenem, a ki «anno Haynau»
tavaszán (1850.) itt rejtőzött az Adliczer végvárában, a hova a
felesége elrejté, hogy kiváncsi szemek ne lássák: egy fiatal iró,
ki a szabadságharcz alatt hírlapokat szerkesztett, népet buzdított,
versben és prózában; a harcz után végig bujdosta az országot, míg
ismét otthonába visszakerült; most azután, a vérpad és börtönajtó
szomszédságában csataképeket ír a nálánál jobbakról, a kik már
alusznak; közbe somfabotokon tanulja a műfaragást, az idők
divatját; füvészkedik, gombákat szed az erdőn, magában sakkozik,
vagy kártyát vet arra, hogy lesz-e még valaha jobb világa a
magyarnak?</p>
<p>Talán rám is ismer a leirásból valaki.</p>
<p>Tehát ez akkor volt, a mikor Jókai Mórnak nem volt szabad lenni
a világon. Munkáim alatt «Sajó» volt a nevem, leveleim czímén
«Benke Móricz», útlevelemben «Kovács János» (Miskolczon adták) s
idegenek előtt, a kik láttak, a feleségem testvére voltam, ki épen
akkor halt meg. Az Adliczerben laktunk. Itt biztosabb volt a
rejtőzés, mint a százszemű és ezerszájú pesti házban.</p>
<p>Egy éjjel szokatlan zörej vert föl álmunkból. Kis hálószobánk
fölött a padláson valami férfi ütött tanyát. Igen nyugtalan álma
lehetett, folyvást rúgkapált a lábaival és motyogott magában. Nőm
különben is ideges volt; a fejünk <span class="pagenum"><a name=
"Page_252" id="Page_252">-252-</a></span> fölött alvó zakatolása
rémlátványokkal tölté el álmait; fel-felsikoltott, rablókkal
álmodott; utoljára haragba jöttem, felkaptam ágyam mellől a
fejszét, egyedüli fegyveremet, felálltam az asztalra s
megkopogtattam keményen a gerendát, ott, hol a nyugtalan lélek
hentergett s felkiáltottam rá, persze németül:</p>
<p>«Du Malefitzkerl, was polterst mir da oben?»</p>
<p>Természetesen, csak azt akartam kieszközölni, hogy ne
zörögjön.</p>
<p>Erre aztán halk beszélgetés támadt a padláson. Ketten
voltak.</p>
<p>S nem sokára hallám a lajtorja nyikorgásáról, mely a padlásra
vezetett, hogy a két ember száll lefelé. Ezt pedig nem kivántam
tőlük.</p>
<p>S azzal jöttek a mi szobánk felé.</p>
<p>Az ablakon át láthattam őket. Puska volt náluk. – A puska még
hagyján; de sisak is volt a fejükön. Ez két zsandár.</p>
<p>Egyenesen az ajtónkra jönnek; bezörgetnek, én kinyitom, elszánva
a kikerülhetetlen végzet elfogadására.</p>
<p>Erre az őrvezető a kezembe nyom: nem egy békót lánczostól, hanem
egy vánkost, s arra kér nagy alázatosan, hogy ne adjam fel.</p>
<p>Hogy én: a «menekült» ne adjam fel őtet: a «zsandárt!»</p>
<p>Hát ezzel a vánkossal mit akart?</p>
<p>De nem volt idő megkérdezni: úgy elinalt nyomban mind a kettő a
sűrűbe előlem.</p>
<p>Megint lefeküdtem szépen.</p>
<p>De ez az éjszaka, úgy látszott, nem volt a békés nyugalomnak
szentelve.</p>
<p>Alig hogy újra elkezdtem álmodni – nem létező boldog időkről, a
mint egyszerre puskaropogás ver föl bennünket.</p>
<p>Hajnalodott.</p>
<p>Először az «Isten-hegy» felől kezdtek lövöldözni. Azután a
Farkas-völgy felől hangzott a puskaropogás. Ez felköltötte
<span class="pagenum"><a name="Page_253" id=
"Page_253">-253-</a></span> a Norma-fa felőli csatártüzet. Utoljára
köröskörül puffogott. A mult év alatt sok szép lövöldözésben volt
gyönyörködésem; de ez a mostani «attak» túltett minden eddig
tapasztalton. Nagy dolognak kell itt végbemenni.</p>
<p>A kósza hír csodadolgokat beszélt kalandozó guerillacsapatokról,
a mik a Dunántúl vidékeit várakozásteljes rettegésben tartják.</p>
<p>A portyázás csatazajának czélpontja egyenesen az Adliczer
látszott lenni.</p>
<p>Végre a Frivaldszky-féle erdőből előbukkant egy vadászcsapat,
óvatosan felhasználva előnyomultában a bokrokat és a szálfák
törzseit védelemre; míg vezérük, egy délczeg főhadnagy, kivont
karddal rohant előre merészen.</p>
<p>Én kinn álltam az udvaron.</p>
<p>A csapatvezér egyenesen felém tartott.</p>
<p>Nálam pedig nem volt egyéb fegyver, mint egy tollkés, meg egy
somfabot, a minek a búbjára egy haldokló huszárt faragtam épen.</p>
<p>«Wo ist der Feind?» rivallt rám a főhadnagy.</p>
<p>Én egész megadással feleltem, tollkésemet becsukva, s botomat a
hónam alá véve, hogy itt «rajtam kívül több ellenség nincsen: én,
ha tetszem, hát itt vagyok, ragyogok.»</p>
<p>A hadfi rám nézett furcsa tekintettel, megrázta a fejét; azt
mondta, hogy «dumme Geschichte!» s azzal harczosaival együtt
visszavonult a bozótba.</p>
<p>Azzal aztán nemsokára elmult az egész csatazaj, a trombiták
köröskörül takarodót fúttak.</p>
<p>Csak délben mondá el a hazatérő korcsmáros a rémséges rejtély
megoldását.</p>
<p>Hát a budapesti garnison ezen a napon gyakorlati próbát tartott
a guerilla-harczból. Egy csapatot még este kiküldtek előre a hegyek
közé guerillának s a többinek a feladata volt amazokat a
rejtekeikből kiugrasztani, körülfogni és elnyomni. <span class=
"pagenum"><a name="Page_254" id="Page_254">-254-</a></span></p>
<p>E quasi-guerillacsapat holjártának kipuhatolására lőn kiküldve a
fenttisztelt két zsandár, a kik azonban a sok hegymászást megunták
s a helyett, hogy erdőt, mezőt nyakukba vegyenek: odajöttek a jó,
biztos Adliczerhez, ott jól ettek, ittak, utoljára kértek egy
vánkost s felfeküdtek a padlásra aludni. Csináljanak a guerillák
azalatt, a mit akarnak!</p>
<p>Ezért ijedtek meg aztán, mikor én felzörgettem őket, s ezért
ajándékoztak meg egy vánkossal: a «was polterst?» arra értve, hogy
a «das Polster»-t kérem vissza! S ezért könyörögtek, hogy fel ne
adjam őket.</p>
<p>S bár az ő vétkes hanyagságuk volt az oka, hogy a cernirozó
hadak nem foghatták el a guerillákat, azért mégis nem árultam el
őket, nehogy még főbelőjék szegényeket – vak töltéssel.</p>
<p>Hanem engem megszeppentettek, azt nem tagadom.</p>
<hr class="tb" />
<p>(Más versio szerint az üldöző rendőröknek a magyar
szabadságharcz egyik nevezetes tagját, Nagy Józsefet kellett volna
kézre keríteniök, ki szintén a Sváb-hegy menedékeiben bujdokolt. –
Nagy József fő-főbizományosa volt a magyar kormánynak s atyja a
nemzeti szinház kitünő tagjának, Nagy Imrének.)</p>
<h3>III. AZ EMBERSZERETŐK TANYÁJA.</h3>
<p>Kik legyenek azok a par excellence «emberszeretők»?</p>
<p>Hát ki volna más, mint a szinészek?</p>
<p>Nem allegoriai értelemben, mint a kiknek minden nap a szinpadon
szerep szerint kell gyakorolni a szeretés virtusát; nem a szó
prózai vonatkozásában, mint a kik szeretik az embert, a sok embert!
a publikumot! kiknek szive leginkább képes befogadni egész
tömegeket – zártszékekre és karzatra elhelyezve: de a szinész
valósággal az emberszeretet osztálya. <span class=
"pagenum"><a name="Page_255" id="Page_255">-255-</a></span></p>
<p>Ha kell elhagyott árva gyermeket felfogadni, ott van a szinész;
ha kell elaggott pályatárst inségtől megszabadítani, ott van a
szinész; ha kell lótni-futni idegen ember bajában, ott van a
szinész; ha kell közjótékonyságra utalt intézeteknek énekelni,
deklamálni, ott van a szinész; annál minden panasz érzékeny kebelre
talál, ott tudnak csak őszintén megbocsátani – hűtlen szeretőnek,
szerencsés vetélytársnak; – ott tudják «eltűrni» az embert: a
teremtés kiállhatatlan remekét! Aztán a mit semmi osztály nem tud:
a szinész tud egymás közt «mulatni.» – Prókátor, iró, czigány,
orvos, hát még a pap: ha a maga fajtájával egy társaságba kerül
össze, csak veszekedni tud, embert szól, vitát kezd, magát dicséri,
pajtását birálja, külön húz, prætendál, fumigál, præpotenskedik, s
végül megapprehendál; egyedül a szinész tud a maga fajtájával
mulatni.</p>
<p>De csak a maga fajtájával! Nem szereti az idegen ábrázatot,
mikor «magának játszik». Akkor nem kell neki a publikum.
Legkevésbbé a kritikus, az ingyenjegyes!</p>
<p>Nagy gráczia, rokonérzület és közös bajban összetörődés kellett
hozzá, hogy én is bevétessem az adeptusok közé. Az osculum
charitatis szentesíté a szövetséget. Bevettek pajtásnak,
komának.</p>
<p>Ők is keresték a vadont, a magányt: az volt az ő boldogságuk.
Rég fölfedezték ők a Sváb-hegyet: azonban dehogy szóltak volna
valakinek felőle; dehogy dicsérték volna annak rejtett
gyönyörűségeit. Ez a mi országunk volt sokáig. Nem tudott felőle
senki.</p>
<p>Késő éjjel, játék után, kifáradva a művészi hevélytől, a mint
letörölték a festéket arczaikról, vették a vándorbotot, a batyut, a
tarisznyát; ballagtak ki a városból; ki-ki a maga odujába. A ki
vendéget hítt, felét az enni-innivalónak híven a meghívott nyakába
akasztá. Az út hosszú volt, keresztül a váron, fel a hegyre:
megrövidítette azt a kedélyes adomázás; néha a zivatar is utólért
bennünket; a mennykő a sarkunkban csapott le épen, <span class=
"pagenum"><a name="Page_256" id="Page_256">-256-</a></span> mikor
az Adliczer ajtaján beléptünk. Aztán akkor a saját vállunk czepelte
lakomából duskálkodni! Az volt a lucullusi lakmározás! De milyen
uraság volt az! Reggel kenyeret pirítani az erdőn a targalyból
rakott tűz mellett s szalonazsírt csepegtetni rá és beszélni tarka
élményekről. És aztán kóborolni emberhangot nem adó erdőkön
keresztül, a mikben az utat mészszel megjelölt fák mutatták,
felmászni a János-hegy tetejére, ott leheveredni a fűbe s
végigbámulni azon a csodálatos panorámán: előttünk a két főváros s
az alföldi róna képe, mely képből csak két dolog a mienk: az a kis
fekete bogárhátú ház a tömkelegben, a minek a neve nemzeti szinház,
meg az a nagy láthatár, a minek a neve «haza». Aztán félnapi
hegymászás után hazatérni, bámulatos gombák zsákmányával, csodaszép
erdei virágok trofeumaival, megfizethetetlen drága földi eprek
kincshalmazával. (Még most is tudom, mely bozót közepén termettek a
ritka fehér csattogó eprek, ananász- és dinnye-zamattal.)</p>
<p>Most már mind ennek vége. A szép erdők ki vannak irtva, helyükön
keserves szőlők sínylődnek s rozsdás buza házasodik a pipacscsal;
nincs már se árnyék, se eper, se gomba. A szinészek is urak és
unják magukat.</p>
<p>Hej, mikor szegény emberek voltunk, de sok jó napot töltöttünk
együtt!</p>
<p>Ott tanyázott Bartha, a kifogyhatatlan aranykedélyű ember, idősb
Lendvay, a milyen gavallér czimbora soha se lesz többet e világon,
László, a társaság derült szelleme, Réthy koma, a furfangos
különcz, Szigeti Józsi, a reményteljes ifju iró és hős szinész,
Szigligeti, a boldog iró és családapa, s a vén Kovácsné, a bohó
tréfákért soha meg nem neheztelő komika. Itt kötötte mezei
virágokból óriási bokrétáit a hű Füredi egyetlen grófnéja számára.
Itt versenyzett a csalogányokkal (s az volt tömérdek) a
felejthetetlen, utólérhetlen Hollósy Kornélia, s a ki már
otthonának nevezhette a Sváb-hegyet, a ki már úr volt, lovon járt
(volt egy szamara), itt lakott télen-nyáron a mindig jókedvű
<span class="pagenum"><a name="Page_257" id=
"Page_257">-257-</a></span> Benza! az a kis kondorhajú leány, a ki
trillázva fut apja elé, mezítláb, a leendő világhirű művésznő:
Ida.</p>
<p>Mennyi olympi alak!</p>
<p>És ez mind együtt tartott. Kijártak hozzájuk vendégül a többiek
is: Egressy Gábor, Szentpétery. (Én láttam Coriolant kedvesen
pityókosnak s hallottam Menenius Agrippát danolni!) A meghívott
vendég bizony gyalog jött ki: csak ha előkelő finom úrhölgy volt
hivatalos, azért volt szokás leküldeni a Schafler Miskáig (most
déli vaspálya-indóház) egy csinos kis két szamár fogatú szekérkét,
mely a mostani Diescher villa fényűzési czikke volt.</p>
<p>Valamennyi azon törte a fejét, hogy mit tudna kitalálni, a mivel
ezt a szürke világot elevenebbre színezze.</p>
<p>Annyi adoma van rólok feljegyezve.</p>
<p>A Sváb-hegy feljáratánál, a szőlők alatt állt egy feszület. Biz
azt a budai szőlősgazdák nem tartották oly tiszteletben, hogy
szüntelen körül ne rakták volna azokkal a megnevezhetetlen
halmazokkal, a miket a szőlők termékenységének fokozására szoktak
használni. Egyszer a krisztinavárosi plébános levelet kap a postán
– a Jézus Krisztustól, melyben a mennybeli úr keményen megdorgálja
az ő szolgáját, hogy a míg ő kényelmes pamlagán nyujtózik és füstöl
a jó kospallagiból, azalatt eltűri, hogy az urát és üdvezítőjét a
szaraczenusok ily bűzhalmazzal rakják körül! – Másnap el lett
szállítva a kereszt, s felemelve a legmagasabb dombtetőre; most is
ott van. Ez a levél Bartha munkája volt.</p>
<p>Egyszer rossz hírbe is jött a Sváb-hegy. Elhíresült, hogy medve
jár az erdőben. Ennek meg az volt a története, hogy a derék, jó
Bognár, a karmester s még akkor tenorista, bár nem lakott a
Sváb-hegyen, még is kijárt oda, az oly becses gombatelepeket
felfedezni. Ehhez pedig Réthy koma elsőbbségi jogot tartott fenn
magának. Minek sikeres megóvására kikérte a nemzeti szinház
ruhatárából a «Téli rege» medvebőrét, felöltözött bele s
elrejtőzött <span class="pagenum"><a name="Page_258" id=
"Page_258">-258-</a></span> abba a bozótba, a melyen Bognárnak
jönni kellett a gomba-Kaliforniába, s a mint az jött, hirtelen
kiemelkedett nagy morogva a bozótból. Minden hirlap tele volt aztán
a svábhegyi medvével, mely kis gyermekeket tépett össze s egész
teheneket falt fel; utoljára hajtó-vadászatot rendeltek ellene, úgy
szabadították meg a vidéket a vérengző fenevadtól.</p>
<p>Milyen jó mulatság volt ez akkor.</p>
<p>Vagy mikor Szigeti Józsi nem restelt éjjelenkint felöltözni
Romeonak s álbajuszt ragasztva, elmenni guitárreal kezében Julia –
no igen, a jó öreg Kovácsné ablakára s serenadeot adni neki, s
másnap komoly arczczal végighallgatni a jószívű, de idealis matrona
exaltált előadását az ismeretlen imádóról.</p>
<p>Vagy mikor Réthy koma és a kis Török felöltöztek koldusoknak,
kerítettek egy kétkerekű laptikát szamárral, s mint vak koldus a
fiával, sorba énekelték az ismerősöket.</p>
<p>Vagy mikor Egressy Barthával egy alakká burkolva, famozus
prédikácziójukat tarták, Bartha mondá a szöveget, Egressy csinálta
hozzá a taglejtéseket; ha a szöveg elakadt, megvakarta Bartha
fejét, s felváltva megitatta és megtubákoltatá a szónokot.</p>
<p>Vagy mikor Szerdahelyi Kálmán lakodalmán a fiatal szinészek
felöltöztek czigány bandának. Tóth Soma volt a primás, s maguk
muzsikáltak a kedvencz bajtárs menyegzőjén; míg a vőlegény maga s
az ifju Lendvay (a «Bánk-bán»!) eldalolták azt a tréfás német
zenevizsgálatot, a mitől az ember állkapcza-görcsöt kapott a
nevetés miatt; a szövegét soha sem felejtem el:</p>
<div class="poem">
<div class="stanza"><span class="i0">«Mein liebes Kind, was kannst
du spielen?»<br /></span> <span class="i0">«Ich kann spielen auf
einer Geige.»<br /></span> <span class="i0">«Czik, czik, czik: das
ist die Geige.»<br /></span></div>
</div>
<p>Aztán tovább: <span class="pagenum"><a name="Page_259" id=
"Page_259">-259-</a></span></p>
<div class="poem">
<div class="stanza"><span class="i0">«Tilililimtim: das ist die
Flöte.»<br /></span> <span class="i0">«Lirum – lárum: das ist die
Leier.»<br /></span> <span class="i0">«Hikkum – hakkum: das ist der
Cymbal.»<br /></span> <span class="i0">«Jikkum – jakkum: das ist
der Violin.»<br /></span> <span class="i0">«Nyek – nyek nyek: – das
ist der Dudelsak.»<br /></span></div>
</div>
<p>A chorus utána; minden ember illustráló taglejtéssel kisérve
hegedű, furulya, kintorna, czimbalom, bőgő és duda szózatát; végre
az egész műsort alulról fölfelé, felülről lefelé; hogy az valami
elysiumi mulatság volt.</p>
<p>Vagy talán csak nekünk volt az?</p>
<p>Gyermekek voltunk? A kik tudnak mulatni, a nélkül, hogy egymást
lecsepülnék; a nélkül, hogy egymás pénzét elnyernék; a nélkül, hogy
egymást az asztal alá innák; a nélkül, hogy egymás feleségének a
fejét elforgatnák.</p>
<p>«Ein schlechtes Spiel, das die Kinder nicht freut.» Azt mondja a
német.</p>
<p>Ez talán ránk is illik.</p>
<h3>IV. A PARNASSUS.</h3>
<p>A szinészek maguk után vonták az irókat. Az ötvenes években a
Sváb-hegy megnépesült, itt irta Kemény «forradalom utáni műveit».
Csengeri a «Magyar államférfiak és szónokok» classicus életrajzait;
azok a tölgyfa-erdők látták Szigligetit hosszúszárú csibukjával alá
s fel sétálni, míg a «Világurát» alkotta. Itt szerkeszté Szilágyi
Sándor «Emléklapjait». Itt költé fel Bérczy Károly «Vadász és
versenylapjaival» a magyar high life érdekeltségét; abban a
lovagvárban, a mit apósa, a tudós entomolog Frivaldszky emeltetett
az erdők közepett, itt írta meg a véletlenül kimult nagy tehetségű
Berényi sokat igérő «Vak Bélá»-ját, Sükei «Hulló csillagait». Nekem
is legtöbb regényem itt született meg. S a ki valamennyi között
legmagasabban lakott, mind a Sváb-hegyen, mind az Olympon: a
«Karthausi» szerzője, Eötvös. Ott lakott abban a kettős
<span class="pagenum"><a name="Page_260" id=
"Page_260">-260-</a></span> szárnyú, hollandi modorú házban, a hol
most a nagy vendéglő van; de szent találkozóját muzsájával az a kis
schweiczi lak képezi, ott a délnek fekvő csendes völgyben.</p>
<p>Eötvös volt a Sváb-hegynek nemcsak szellemi, de társulati elnöke
is.</p>
<p>Az egész nyarat ott tölté a hegyen. Az irók megtelepedtek
körüle. Kezdtek házakat építtetni.</p>
<p>A «jó szellemek Faustja», kit Mephisto helyett Uriel vezetett,
mindenek felett az égiek és szellemiekre gondolt. Az ő indítványára
épült fel a svábhegyi templom és iskolaház. A hozzá való összeget ő
gyüjtötte össze, adakozás és hangversenyek útján. Egy hangverseny a
Fáczánban ezer forintot jövedelmezett e czélra, s a benne résztvevő
művésznőket, Lonovicsné Hollósy Kornéliát, Jókainét, egylovas fakó
szekéren szállították le az ősvad hegyi utakon odáig. Más ekvipázs
még akkor nem volt. Hanem így összeénekelték, deklamálták a
művészek és az irók a svábhegyi templomot, s akadt egy iróbarát
művész a társaságból, Than Mór, a ki azt remek oltárképpel
ajándékozá meg, mely szent Lászlót ábrázolja. Eötvösnek gondja
kiterjedt rá, hogy nemzeti szent legyen az új templom védnöke. A
svábok ugyan jobb szerették volna szent Orbánt helyette; de pénzt
nem adtak hozzá s így semmi szavuk nem volt bele.</p>
<p>Templomunk tehát már volt; de még kocsiútunk nem volt.
Valamennyien gyalog jártuk meg a hegyet, kétszer napjában: Eötvös
maga is; végre ezen is segített Apollo. Kiküldte hozzánk a muzsák
tizedikét, a typographiát. A derék praktikus Emich, a buzgó
vállalkozó, mindnyájunk közös kiadója, egészíté ki letelepültével a
Parnassust. Ettől fogva aztán lett ivóvizünk is, országútunk is, s
csak akkor lett aztán a Sváb-hegy valódi Heliconná, a midőn a
muzsák közöttük érezték azt, a ki szellemterményeikre «még a lábán»
előlegez s szükség esetén a váltóikat forgatmányozza. – Ott lakott
Eötvös mellett a «szép kilátás»-nál. <span class="pagenum"><a name=
"Page_261" id="Page_261">-261-</a></span> Kedélyes lakomái gyakran
egyesíték az irók csoportját: azoknak egyikén ismerkedtem meg
legelőször a «Pesti Napló» hirhedett (Fk.)-jával is, a kit halálos
vétek volt a magyar irodalomtól átengedni a «Pester Lloyd»-nak!
Emich engedte át birtoka egy dombját a nagy Széchényi nevének
megörökítésére; innen az elnevezés: Széchenyi-hegy. Derék jó ember
volt, az Isten áldja meg a porait, én nagyon szerettem. Az utolsó
szava az volt hozzám halálos ágyán: «el ne veszítsétek ezt a jó
hazát!» – No de még addig sokszor felszedett a szekerére, mikor
este utólért félúton, a maga hajtotta két ponival; mert a poétának
szárnyas lova volt ugyan, de a szárnyatlan lovát még csacsinak
hítták s annak más dolga volt.</p>
<p>Lassankint a tudósok is megszerették a Svábhegyet. Frivaldszky
itt fogta a czinczéreket és szendereket, s pompás lovagvárának
termeit természetrajzi muzeummá alakitá át, Brassay itt élt a
füvészet- és nyelvbuvárlatnak, Kovács Endre tudor saját házat vett
itt. S végre egy fenséges vendég is települt meg közöttünk, a
regényes Perger-féle villában: Albrecht herczeg neje és családja.
Sokszor láttam a pásiton lapdázni azt a vidám kis gyermeket, a
kinek oly szomorú végzet volt homlokára irva. (Deli hajadon korában
ruhája meggyult s ő összeégett.)</p>
<p>S még a kik alkotni és szeretni nem jöttek is ki a Svábhegyre,
legalább verekedésre jó helynek tartották. Ott a Norma-fa alatti
völgyben csattogtak a kardok Tóth Kálmán és Vajda János között
véres kimenetellel, aestheticai véleménykülömbségért; amott a
fensikon furták át a fákat a golyók, miket a komoly, higgadt
Csengery és az istenfélő jámbor Török János váltottak egymással
politikai vita miatt; ott ama kertben a Ferenczhalmon ment végbe a
párbaj Nyiri Józsa és Nemeshegyi között, szinpadi birálat miatt, az
utóbbira halálos kimenetellel, s itt az Eötvös villa alatti
völgyben verekedett egy reggel Egressy Gábor egy füst alatt két
kritikussal, Bajza Jenővel és Zilahyval. Istennek hála! olyan jó
pisztolyaik voltak, hogy délután <span class="pagenum"><a name=
"Page_262" id="Page_262">-262-</a></span> megpróbáltunk velük
czélba lőni: húsz lépésről nem találtunk bele egy kiterjesztett
«Pesti Napló»-ba (mely a sérelmes kritikáknak helyt adott).</p>
<p>Ez időben a Svábhegy egészen a mi Parnassusunk volt.</p>
<h3>V. AZ ÉN FECSKEFÉSZKEM.</h3>
<p>Egy kis házikó az, háta mögött egy elhagyott kőbánya üregével,
köröskörül kő és agyaghalmokkal, miket áttörhetlen bozót nőtt be;
rókatanya, tüsköncz fészek; hanem a kilátása nagyszerű,
fenséges.</p>
<p>Egy hegedűcsináló építteté. Tehát az is lanttal foglalkozott,
mint én.</p>
<p>Vakmerő gondolat volt ebbe a helybe belekapni! Meredek
hegyszakadékok, felváltva kivájt üreggel; földibodzacsalit,
galagonyaerdő, s aztán egy nagy darab sivány, esőtől kilugzott,
füvet sem termő agyagtér, kőpor piramidok, üszögtől égett,
levéltelen fák, három holdnyi területben.</p>
<p>Hanem egy előnye volt e helynek. Félre esik, s mégis közel van.
A mély út, mint egy isthmust, félkörben veszi körül. Csak a ki
keresi, az talál rá. Ez nekünk való hely. A kik szeretjük a világot
látni és láttatni is benne s még se lenni benne.</p>
<p>Mi abból a vadonból, abból a boszorkánydombból kertet
csináltunk. A mi fáink a legárnyékosabbak a Svábhegyen. Azokat a
fákat mi magunk keltettük magról, én magam ojtottam a legtöbbet: a
föld, a miben élnek is, az én költeményem; mint a hogy enyim az a
regény, a mihez csak a tintát és a papirost kaptam mástól.</p>
<p>És azonkívül egy album, egy emlékkönyv is a kertünk. Vannak fák,
bokrok, mik régi jó barátok emlékét tartogatják: Tóth Endre,
Heckenast, Emich, dr. Huray sógorom, Károly bátyám, Vályné
testvérem, szegény jó anyám, Konkoly Balázs nagybátyám, Nagy Pál
barátom, Gubody, <span class="pagenum"><a name="Page_263" id=
"Page_263">-263-</a></span> Kiss Miklós, Horváth Döme képviselő
társaim; Pap Zsiga pajtásom, erdélyi, szabadkai, borsódi,
kecskeméti ismerőim egykori ajándékai mind törzsekké nőttek már
fel. Itt van Tóth József komám három darab cserépben nevelt
diófája. Négy volt, mikor adta, azt mondá: «mindenik egy-egy
gyermekem nevét viseli: babonás vagyok rá, ha megmaradnak-e?» Egy
kiveszett belőlük. Az a szegény Mariska nevét viselte: a többi
nagyranőtt. S a miket nőm vendégszereplései alkalmával,
ritkaságokat haza hordott: a fák, miket a szinház építésekor
kiszórtak s én nyár derekán elültettem, megtartottam; kedves
sírokról elhozott életfák, Encz, Málnay, Girókuti, Kovács, Barna
Ignácz legkitünőbb ujdonságai; aztán azok az orgonafák, a mik
hajdani két emeletes házamból megmaradtak; mind megannyi
emléklapjai egy nagy könyvnek, a mibe olyan sok van megirva; de a
mit csak mi magunk tudunk elolvasni.</p>
<p>S nem csak az én életemnek története van azokban megirva.</p>
<p>Ez az alacsony eresz, a honnan a messze világba ellátni, annyit
beszélhetne!</p>
<p>Itt ez eresz alatt gondoltam ki a «Magyar Nábobot», melyhez az
alapgondolatot nőmnek egy útleirása adta.</p>
<p>Itt főztem ki az Üstökös, az első magyar humoristikus lap
tervét, a mikor még nem volt se humoros iró, se rajzoló, se olvasó
közönség.</p>
<p>Aztán saját ültette szőlőmnek legelső borát is itt szüreteltem
el.</p>
<p>Néha napján víg napokat is látott e veranda.</p>
<p>Itt játszottunk Saphirral falra hajítósdit; itt koczintottunk
baráti poharat Sayous-val, Pattersonnal, Beaumont Sommersettel,
Braun Károlylyal, kik mind nagy barátai voltak a magyar irodalomnak
és a magyar bornak.</p>
<p>Itt ültük meg Szerdahelyi lakodalmát s azt a vígsággal teljes
vacsorát, mely a kedves művészpár: Hegedüs és neje utolsó derült
napja volt az életben. (Rövid időn meghalt az egész család: nő,
férj és gyermek.) <span class="pagenum"><a name="Page_264" id=
"Page_264">-264-</a></span></p>
<p>Aztán rémséges napjai is voltak e verandának.</p>
<p>Itt víttunk egy irótársammal, hirlapi czikk miatt háromnegyed
óra hosszat, míg egyikünk harczképtelenné lett. Itt volt Egressy és
Dobsa között a hosszas aestheticai vitát bevégzett komoly rencontre
szinhelye.</p>
<p>Itt tanakodtunk a haza sorsán olyan férfiakkal, mint Tisza
Kálmán, Almássy Pál, Nyáry, Keglevich Béla, Beniczky Lajos, Ivánka
Imre; mig egyszer a tanakodásnak az eredménye tetté lett:
megalapítottuk «A HON» lapunkat.</p>
<p>A minek aztán megint más eredményét érte meg az alacsony
házeresz.</p>
<p>Ugyanis a másik év tavaszán itt koczintottunk egy este baráti
poharat Zichy Nándorral, (a ki akkor egy kis ideig nem volt «gróf»
a haditörvény itélete szerint) meg a József-kaszárnya
parancsnoktisztjével és porkolábjával: mi ketten el levén itélve
Magyarország jogai mellett irt czikkünkért nehéz fogságra; emezek
ketten pedig saját itéletük szerint ilyen módon súlyosbítva a
fogságunkat.</p>
<p>Itt ez eresz alatt állva láttuk egyszer a villámot szemeink
előtt keletkezni nőmmel együtt: ott csapott el kettőnk között az
égi láng, lesujtva a szomszéd házba! egy vakító gömb, mely szemünk
láttára született. A halál három lépésnyire!</p>
<p>Itt ez eresz alatt volt eltemetve annyi nehéz titka az elmult
rossz időknek. A nemzeti ellenállás erőfeszítése a vas hatalom
ellen. Egy nagy darab történet, mely nincs megirva; mert nem lehet
megirva.</p>
<p>Dicsőség és honfierény tényei, a miknek emlékét úgy őrzik, mint
szokás őrizni gyermekek előtt a szülők versenygéseinek titkát.</p>
<p>S ide ez eresz alá hoztak ki egyszer halálos ágyamból, a várost
elhagyatva velem, a mikor már azt hittem, hogy megyünk «pihenni».
Félhalott voltam már: másvilág vándora, s a napsugár s az életadó
lég visszahitt fele utamról; <span class="pagenum"><a name=
"Page_265" id="Page_265">-265-</a></span> megint itt marasztott
hallgatni azt, a mit a fák beszélnek a méhekkel.</p>
<p>Ez az én magam rakta fecskefészkem.</p>
<h3>VI. A NAGY NAP.</h3>
<p>Volt aztán egy nagy napja minden évben a Svábhegynek, a mikor
kivetkőzött megszokott alakjából s neki indult vigadni. Ez volt a
pünkösd hétfő, a mire már hetekkel előre szokás volt számítani; a
mire rakta félre a garasait diák és mesterlegény, a mire dolgozott
varrótű és vasaló, a mivel biztatta a családapa életpárját és
apróságait: a pünkösd a Svábhegyen.</p>
<p>Mintha népvándorlás volna, mintha egész város kimozdulna
helyéből, úgy tódult már hajnalhasadtakor a poros, verőfényes úton
fölfelé a vándor mulatóhad. Daloló csoportok, hegynek fel énekelve;
szöcske borbélylegény, gitárral a nyakában választottja előtt
walzerezve; kövér törzspolgár, izzadó homlokát törülve, jámbor
szatócs, a ki a kis gyerekszekérre felpakolt két porontyot,
borvizes palaczkot, főtt sonkát, tejes kávét rengeteg fazékban s
azt a szekeret a nagyobbik leány huzza, a kisebbik fiú tolja, az
apa a kulacsot viszi a hátán, a családanya eleven csirkét a
kezében; nevető leánykák, kiknek arczát a hegyilég már is pirosra
festette; czilinderes gavallérok hölgyeik nagykendőjével a
karjukon, nyalka cserepárok piros pozsgás szakácsnékkal,
mesterlegények rudra akasztott seres hordóval a vállukon, szerelmes
párok, kiket a kisérő anyák alig győznek utolérni; stereotyp
nyárspolgárok, kik meg-megállnak egymásnak elmondani: húsz év előtt
ez sem volt itt! az sem volt itt! Karavánok, mik összebeszéltek,
hogy egy csoportban települnek majd le; egész czéhek, egyletek,
iskolák, zászlóikkal, maga a vakok intézete; a ki mozdulhat, mind
elhagyta Budapestet s egy vége nem szakadó népfolyam ömlik hegynek
fel: üdvözölve útközben <span class="pagenum"><a name="Page_266"
id="Page_266">-266-</a></span> egy-egy szál czigánytól, ki solo
trombitán fujja a közeledő csoport elé a Klapka indulót, vagy a
Schneider Fánit.</p>
<p>Fenn a hegytetőn pedig egyre nő a zsivaj; mintha új honfoglalás
volna. Az érkező csoportok nem keresnek házat, hanem árnyékos fát,
bokrot. Ott ütik fel a bográcsot, a miben gulyáshúst főznek, mellé
csapra ütött hordót; a szép leányok indulnak virágot keresni: akad,
a ki segít nekik benne; a kik letelepedtek a fübe, kiterítik
lakomáik kincsét; a mézeskalácsos sátorok, a gyermekek Eldorádói
nagy látogatásnak örvendenek; vándor tót görbe botokat, bicsakokat
árul, azzal minden ember ellátja magát, a ki csak hozzá jut;
narancsos kucséber kosara kifogy s újra megtelik. Itt dalolnak, ott
kergetősdit játszanak; a bokrokon hölgykalap, nagykendő lobog.
Ötven kintorna gyakorolja a zeneművészetet; a mit kiegészít hat
teljes czigánybanda, meg a budakeszi svábok saját magukból kitelt
fuvó és öregdobverő zenekara.</p>
<p>A lemenő nap negyvenezer embert lát tánczolni, ujjongni,
tombolni a Svábhegyen.</p>
<p>A zöld gyepen egész szérük vannak már taposva, s a legrejtettebb
erdőzug megtelepítve boldog emberekkel. A mindig zártajtajú
csillagkorcsma ez egy napra megnépesült: ott működött zenekar,
népénekes társaság, hinta, ördögló (a hogy a Ringelspielt hiják
falun); ott döngött a fagolyó a tekepályán, ott verték a légbe a
balmot, (léggel tölt lapda) volt czélba lövés, birkózás,
karómászás; ott zörgött a koczka a krajczáros banknál, mit vándor
kucséber adott fügefüzér nyereménynyel. Idealis hajlamú csoportok
elvándoroltak a szent Normafához, melynek kérge tele van vésve már
megörökített nevek előbetüivel. Ezen a napon Mátyás király kutját
tisztára kiitták.</p>
<p>A felkelő hold aztán látja újra azt a népfolyót
visszahömpölyögni a hegytetőről, a mit urabátyja, a nap,
felkapaszkodni látott; zilált toilettek, összegyürt kalapok, neki
pirult arczok, egymást támogató alakok, danoló csoportok,
<span class="pagenum"><a name="Page_267" id=
"Page_267">-267-</a></span> hahotázó, bőrükbe nem férő egészséges
őstypusai a városi parasztnak, szilaj párok, kiknek nem volt elég a
táncz, még hazatértükben is polkáznak az uton; disputáló polgárok,
kik úgy tesznek, mintha veszekednének, pedig csak fel vannak
lelkesülve; generosus iparos legények, kik büszkék arra, hogy
megfogadott kintornással kisértetik magukat hazáig; egy-egy
exaltált alak, ki mindenképen itt akar maradni, s nem látja át,
hogy miért kell őtet a feleségének, meg a hugának a két karjánál
fogva vezetni? közbe egy-egy sikongató szép lány, a kit felültettek
egy szamárra, s fél, hogy leesik róla; akarja, hogy tartsa valaki.
S ez a látvány így gördül, gombolyodik ezernyi változatban éjfélig,
és azontúl is, a gyepen még tánczolnak lámpavilág mellett a
kíntorna körül s a lombsátor alatt még reggel is hangzik a
budakesziek öreg dobja és trombitája.</p>
<p>Másnap csak a tánczolók által karikára taposott tánczszérük,
törött palaczkok, pecsenyetakaró papir és narancshéj tanuskodik
róla, hogy mi volt itt tegnap.</p>
<p>Csak egyszer volt még ennél is nevezetesebb, izgalmasabb napja a
Svábhegynek. Az évre nem emlékezem már. Általános napfogyatkozás
volt jelezve a naptárban. Természetesen, ezzel kapcsolatban annak a
hirnek is el kellett terjedni, hogy azon a napon a világ
elsülyed.</p>
<p>Nem tulzok, ha azt állítom, hogy azon a napon hatvanezer ember
gyült fel a Svábhegyre. Még pedig vegyítve a legelegansabb
publicummal. Itt álltak a templomtéren az előkelő világ ekvipázsai
s annyi selyemuszály még nem söprötte a svábhegyi pázsitot.</p>
<p>Természetes volt az okoskodás, hogy ha az egész világ elsülyed
is: a Svábhegy akkor is megmarad.</p>
<p>Mikor aztán a naptányér teljesen elsötétült, csak egy fekete
czéltábla állt ott az égen, a mibe puszta szemmel be lehetett
nézni: akkor úgy elcsendesült minden, hogy a rengeteg nép ajkáról
egy szót nem lehetett hallani. Csak a kakasok kezdtek el
kukorikolni ez ünnepélyes csend alatt. Azt gondolták: éjfél után
van. <span class="pagenum"><a name="Page_268" id=
"Page_268">-268-</a></span></p>
<p>Mikor aztán három percz mulva újra előtört a fekete czéltábla
mögül a nap karimája, mint egy villámló fénykarika, akkor meg
egyszerre egy oly óriási örömrivallás tört ki a néptömeg ajkairól,
hogy én ahhoz hasonlót nem hallottam soha. Megéljenezték a
napot!</p>
<p>Kedves volt akkor a Svábhegy úgy-e? hálátlan pesti nép!
Örültetek úgy-e, hogy megszabadultatok? ezt a Svábhegynek
köszönhetitek. Ha Pesten maradtatok volna, az bizonyosan elsülyedt
volna alattatok.</p>
<h3>VII. A SZŐLŐMIVELŐ VANDÁLOK.</h3>
<p>De csak addig volt a Svábhegy paradicsom, a míg hire nem futott,
hogy az.</p>
<p>Ekkor egyszerre ellepték a szőlőmivelés vandaljai. Nincs
rettenetesebb mongol csorda, mint ez a szőlős gazda! Elpusztít az
erdőt, a hová csak letelepedik. Nem szent előtte a százados bikkfa,
levágja, tüzelőfának felaprózza, jufarkut ültet a helyébe;
elpusztítja a muzsáknak szentelt berket s a fülemüléket a
madár-piaczra viszi: a szőlőben nem türnek madarat. Gyakran találni
a szép sima pázsitos lejtőkön itt amott félhold- és egész köralakú
helyeket, a hol a fű sokkal sötétebb, mint másutt. A költők
románczai azt mondják, hogy ott éjjelenkint a tűndérek (elfek)
szoktak tánczolni; a gombaszedők pedig úgy tudják, hogy ott
teremnek a legszebb csiperke gombák (champignon) s a kettő
összeegyeztethető; azok az egy nap keletkező titokteljes növények a
tündérkék sátrai bizonyosan. A szőlős Dzsingiszkán felkapálta
valamennyit, nem bánta, akár gomba, akár tündér: kadarkát ültetett
a helyébe. Kivágták a gyönyörű hársfaóriásokat, Mátyás király
egykori mulatókertjének négyszázados tanuit; a források őreit, a
terebély juharfákat; a szőlőmívelés kiterjedt egész az Adliczerig s
elűzte a rigókat és a muzsákat a világba. <span class=
"pagenum"><a name="Page_269" id="Page_269">-269-</a></span></p>
<p>Mert ez a szőlőtatár azt hiszi, hogy mindenütt megterem az, csak
pénz legyen hozzá.</p>
<p>Oh az ősalkotó valóban indokolt boszuállásból bocsátja rá a
philloxera vastatrixot! Mert a ki azért pusztítja ki az erdőt, hogy
krumplit vessen a helyébe, annak mentsége az, hogy «éhes», de a ki
szőlőért irtja a ligetet, az csak «szomjas», s ez nem mentség. Ha
én szőlőt ültettem, kőporhalmot telekesítettem meg érte, kutyatejet
termő sívány földet kényszerítettem a meghódolásra s lett is áldás
rajta, mert borom folyékony tűzláng, a miből ha a német iszik,
magyarrá lesz tőle. De ezek a barbarok a fekete televényt
boszantották szőlőültetvénynyel s nem akarták elhinni, hogy az
nekik egrest fog teremni, meg rekettyét, meg semmit.</p>
<p>A hegy aztán azzal állt rajtuk boszut, hogy a míg bort akartak
belőle facsarni, a vizet is megtagadta tőlük. A ligetek kiirtásával
elapadtak a források; a Svábhegy, melynek éltető forrásvizét Mátyás
király vízvezetékkel viteté fel a budai várba, (az alaguthoz vezető
pinczeépítmény, melyet a forrás fejéhez épített, méltó a
megtekintésre:) most oda jutott, hogy a Dunáról kellett
felhordatnunk a vizet.</p>
<p>Hanem támadt e helyett tíz csapszék a környékemben. Az én
csendes, nyugalmas magányom körül lett véve egyszerre kurta
korcsmákkal, a hol részeg szőlőkapás, vinczellér, majoros, estétől
reggelig muzsikáltatott, énekelt, ordított és verekedett a még
részegebb fuvarosokkal, a kik maguk mindig ittak, de a lovaiknak
egész nyáron nem adtak inni: levén a víz drágább, mint a bor.</p>
<p>Utoljára megutáltam az egész Svábhegyet, elmenekültem
Balaton-Füredre: ott «csendes» világ van, még lehet nyugodtan
dolgozni. Ez az én nyári mulatságom. Aztán ott van «víz»! A szép
nagy Balaton s a három öles forrás víz a kutamban. Mit érne az a
Svábhegyen?</p>
<p>Csak késő őszre szoktam hazavetődni, az én zöld levelü albumom
honába; a hol még mindig van a fáknak valami mondani valója hozzám
és a méhekhez… <span class="pagenum"><a name="Page_270" id=
"Page_270">-270-</a></span></p>
<h3>VIII. A JÖVŐ.</h3>
<p>Eddig tart a Svábhegy multja. Egy nagy punktum, azután rá egy
nagy kezdő betü élesen elkülöníteni a szakaszokat.</p>
<p>A punctum a tavalyi jégeső. (1878.)</p>
<p>Ez tökéletesen leseperte a szőlőspekulánsokat a Svábhegyről.
Engem is elvert: de nem sajnálom, csakhogy ettől a plágától
megmenekültünk. Az erdők helyére ültetett szőlőket széltére irtják
ki és ültetnek helyükbe újra erdőt: a források körül megint ligetek
zöldülnek ki.</p>
<p>A tíz kurtakorcsma körülem, mintha elfujták volna, úgy elmult. A
fuvaros se részeg már minden este. Csak az ősi Sauer korcsma, meg a
Carl szomszéd maradt meg. Az előbbi is nevezetes egy hely volt
hajdanában; gazdája megülte sokáig Kufsteint.</p>
<p>Az a nagy kezdő betü pedig a fogaskerekű vasut.</p>
<p>Vasut a Svábhegyre.</p>
<p>Fel oda, arra a magas hegytetőre, a hová még «tegnapelőtt» csak
gyalog lehetett járnunk s a hol pihenőre biztatgattuk az
elemozsinánkat utánunk czepelő tót atyafit: «estye kustyi!» («még
egy kicsit»); s ott most pompás vendéglő áll, melynek roppant
termében Budapest elegáns világa mulat, báli toilettben: katonazene
mellett.</p>
<p>Az a terem valamikor a Karthausi költőjének szentélye volt.</p>
<p>Hja bizony, úgy van az. Már a holnapi napban élünk. Ez már a
jövendő! Mi, a tegnapi nap emberei csak zsellérek vagyunk már
benne. S mi is már csak ketten-hárman vagyunk. Hová lett a
többi?</p>
<p>Annyi fényes, kedves, ragyogó, szeretett alak! annyi mulatságos,
kedélyes, ismerős rokonszív! annyi jó barát, segítő társ a bajban,
osztályos az örömben, elment már mellőlünk! Olyan magunkra
maradtunk! Bartha, mind a két Lendvay, Egressy (s kik vele víttak:
a két ifju kritikus) <span class="pagenum"><a name="Page_271" id=
"Page_271">-271-</a></span> Szentpétery, Szerdahelyi, Tóth Józsi és
a Hegedűs-pár! (Úgy látszik, a mennyországban nemcsak énekelnek
már, hanem drámát is játszanak). Aztán Benza! Wájával, Nagy Imrével
együtt! Eötvös! Emich! Bérczi! Kemény! Frivaldszky! Szigligeti! Ki
felel a felkiáltó jelekre?</p>
<p>Nemrég még a Svábhegyen közel és távol szomszédok mind egy nagy
társaságot képeztünk, ma már alig ismerek a körülem lakók közül
valakit.</p>
<p>Uj korszak ez már, s az nem áll meg az én kedvemért.</p>
<p>Ne is álljon meg.</p>
<p>Haladjon, míg eléri azt a képet, a mit magam előtt látok.</p>
<p>A gazdag főváros lassankint átlátja, hogy az egészség az első
kincs a világon. Ez a capitalis, ez a dominium, ennek kell az
investiálás s annak a hypothekája az istenadta hegy. Az erdei
légben arany van! Minden emberre nézve, a ki csak munkája után él,
California ez a svábhegyi lég. Akkor aztán megbecsülik ezt a
mérhetetlen kincsbányát.</p>
<p>Már is díszes közönség lakja a villákat, fővárosi előkelő urak
foglalták el a tért, a kik szeretik a kényelmet, a szépet, a
harmoniát. A táj otthonias, lákályos, előkelő jellemet kezd ölteni.
Olyan urak lakják, a kiknek dolguk is van. Ismeri már a Svábhegyet
maga a képviselőház is; Albrecht herczeg egykori nyári lakában most
a Lipótváros képviselőjének vendégszerető asztala gyűjti össze a
honatyákat, (Ez is elmult már!) sőt magát a casino elnökét is
látjuk naponkint egylovas fogatán kikocsikázni a hajdani Emich-féle
villához. Majd megjön a többi is. Csak rá kell várni és akkor
megvalósul ez a kép.</p>
<p>«Kényelmes serpentina vezet fel a tetőre, s a látogatót díszes
kioszkok fogadják; árnyékos fasorok borulnak össze a sétány fölött,
a villák udvarain szökőkutak vízsugara tánczol bőséges
vízvezetéktől táplálva; buján tenyésző fenyőfák hivogatják a
vándort a virágillattól elárasztott népkertbe, melynek útsorait
hirhedett hazafiak márványszobrai díszítik körös-körül
végtől-végig…» <span class="pagenum"><a name="Page_272" id=
"Page_272">-272-</a></span></p>
<p>… Ne tessék a tollat hegyezni, tisztelt kritikus úr! hisz nem a
Svábhegyet irtam le, elkapott phantásiám nyomán, hanem csak a római
Pincio-hegyet, jegyzeteim szerint.</p>
<p>Hja, könnyű Rómának! fogják ellenvetni. Az csinálhatott magának
ilyen Monte Pinciot! Neki ott voltak a pápái, s azoknak volt
pénzük.</p>
<p>Csakhogy a Monte Pinciot nem a papok varázsolták ilyen
tündértanyává, sőt ellenkezőleg: Lucullus és Messalina hajdani
bűvös kertjeit a St.-Maria-kolostor szőlőkké alakíttatá át, a
szőlőkből újra ligetet egy idegen csinált Rómának, I. Napoleon; s
ki e művet befejezte – az volt Mazzini.</p>
<p>Mazzinink már van.</p>
<p>De pénzünk is lehet hozzá. Ha azt, a mit a mult években szédelgő
vállalatokban Budapest elvesztett, a budai hegyekbe ölte volna, túl
tenne a Monte Pincio gyönyörüségein, ez legalább megmaradt volna
neki.<a name="FNanchor_3" id="FNanchor_3"></a><a href="#Footnote_3"
class="fnanchor">3)</a></p>
<p>Meg is lesz egyszer jól tudom. A Svábhegy lesz Budapest Monte
Pincioja.</p>
<p>Én ugyan annak a kornak nem leszek a historicusa. De mégis lesz
benne részem.</p>
<p>Úgy akarom és meghagyom, hogy itt hagyjanak pihenni a
Svábhegyen. El ne vigyenek a kerepesi-úti kertbe a sok dicsekedő
márványoszlopok közé. Mint élő ember se szerettem a nagy
társaságot, nemhogy mint kisértet. Tegyenek oda a négy fehérlevelű
hársfám alá. A hársfák megőriznek engem, én meg a hársfákat. Nagy
kiséret, pompás gyászmenet se kell odáig. Húsz lépés az egyik
fekhelytől a másikig. Kő se kell oda, csak a zöld gyep maradjon.
Nem bánom, ha vendéglőt csinálnak is a házamból, szeretem
<span class="pagenum"><a name="Page_273" id=
"Page_273">-273-</a></span> ha tánczolni, dalolni fognak körülöttem
s nem rontom el senki mulatságát. Csendesen maradok és hallgatom, a
mit a fák beszélnek a méheknek, a méhek a virágnak s a virág
gyökere én nekem.</p>
<p>De azt a négy fa közötti tért követelem és fentartom magamnak a
pompás, a boldog Svábhegy jövendő dicsőségéből!</p>
<hr class="tb" />
<hr class="chap" />
<p><span class="pagenum"><a name="Page_274" id=
"Page_274">-274-</a></span></p>
<h2>UTAZÁS A HARANGOKKAL EGYÜTT.</h2>
<h3>I. EL INNEN!</h3>
<p>Három lapot szerkeszteni, s annál fogva ex offo mindennap
tizenhárom lapból árvízveszély-híreket, osztrák-magyar ministeri
alkudozásokat és Miltonbirálatot olvasni, ez olyan martyrium, a mi
elől még egy szent is megfutott volna, a mi pedig én még eddig nem
vagyok. És aztán még nem láttam két olyan dolgot a földön, a mi
nélkül pedig költőnek a földet elhagyni nem szabad: nem láttam
Itáliát és nem láttam a tengert. Pedig mennyit irtam mind a
kettőről – képzelet, álom után.</p>
<p>De megvallom, hogy sohasem szerettem utazni. A megszokás embere
vagyok. Szeretem az alacsony házikómat, s az enyéimet, kik benne
laknak, az ismerős szobámat, a vén iróasztalomat s a karszékemet,
melyben huszonnyolcz év óta ülök, a szerkesztőségem barlangját, a
hol a parkett koczkái a dicsőségtől és a rajtok járástól homorúvá
koptak már; szeretem Budapestet, a minél szebb város nem lehet a
földön és a Dunát, a minél dicsőbb víz nem képzelhető; szeretem
barátaimat, szeretem ellenségeimet s el tudok ácsorogni naphosszant
a Svábhegyen, magam ültette, most már vén fáim alatt és bámulni azt
a soha meg nem unt képet magam előtt: a nagy dunamelléki rónát, a
láthatáron csillámló toronytetőkig s vissza a szemlátomást növekedő
ikerfővárosig, a mit a nagy kék folyam elválaszt s ugyanaz megint
összeköt; szeretem zord időben a meleg szobát, a hol magam fűtöm a
kemenczét, szeretem <span class="pagenum"><a name="Page_275" id=
"Page_275">-275-</a></span> a kora reggeli munkát, a rendes időbeli
ebédet, a minek a jó leves a koronája, a délutáni pihenést;
szeretem az országgyülést, a hol négyszáz veszekedő társak vagyunk
s mind jó barátok. (Némelyiknél nem is tudom, miért veszekedünk? s
miért vagyunk jó barátok?)</p>
<p>Ezúttal azonban mégis történt valami a világban, a mi elvette a
kedvemet az otthonomtól.</p>
<p>A párt, a melyhez tartoztam, kormányra jutott, ezzel együtt
nekem is kötelességem lett, mint lapszerkesztőnek, a pártommal
együtt menni s a kormánypolitikát védelmezni.</p>
<p>Ez olyan érzés, mint mikor egy asszony özvegységre jut. Most ő
lett úr a háznál, most már ő végezheti mindazt, a miért eddig
minden nap pörlekedett a férjével; mármost csinálhatja mindazt
jobban maga, ha tudja; az egész ház gondja az ő vállán fekszik, ki
eddig csak a készhez ült hozzá, s csak az öreget ösztökélte
függönymögötti prédikácziókkal. Hogy fog elbánni a sok idegen
ellenséggel? hát még a hitelezőkkel! (A megboldogult nem igen jó
gazda volt, sok adósságot hagyott a successoraira!) És aztán a
nyakára nőtt sok nagy refractarius gyerek, a kiket ő maga
kényeztetett, pártul fogott, mikor az öreg jött a spanyol-náddal,
rendet csinálni közöttük. Ő fejtette ki bennük az ellenkezési
ösztönt. Most aztán hogy birjon velük? A kormányra jutott oppositio
valóságos özvegy asszony (a bibliai olajos korsó nélkül).</p>
<p>Nem kellemetes dolog kormánypárti prókátornak lenni.</p>
<p>Ellenzéki hirlapirónak arany a dolga! Félnek tőle és
magasztalják. Themából soha sem fogy ki. Lelkiismerete mindig
nyugodt, ha jót indítványozott, azért, mert jót talált ki; ha
rosszat, azért, mert úgy sem lesz belőle semmi. Míg ha egyszer
kormánypártra került, köszönnek is neki, nem is az emberek, szidják
s azt kérdik tőle, hogy érzi magát? ráolvassák, hogy bezzeg nem azt
beszélte tavaly «a Löki gyöpön!» s ha csak hazaárulónak nevezik,
még akkor nagyon tisztességesen bánnak vele. <span class=
"pagenum"><a name="Page_276" id="Page_276">-276-</a></span></p>
<p>Egy ilyen keresztre feszítő nagyhét idején aztán megelégli az
ember «ezt» az egész Szentföldet, a Sion-hegyével és a «frigy
ládájával» egyetemben, s megirigyli a harangoktól a Rómába
menetelt; «vigyetek engem is magatokkal, kollégátokat, a
«hirharangot»; a ki szintén «vivos voco, mortuos plango»
(prænumerans-halottakat) – de «fulgura többé non frango».</p>
<h3>II. A KIK EGY ISTENNEL HARCZOLNAK.</h3>
<p>A klasszikus mythologia a földet is, mint Istent személyesíté.
Változatos istenség! Édes kényeztető, ingyen ajándékozó, aztán meg
kegyetlen, mostoha, kényszerdolgoztató.</p>
<p>Hazánkból az áldott Muraköz veteményes kertül ápolt vidéke után,
az osztrák virányokon túl, a vasut a vendégszeretetlen Karst
hegygerinczeire vezet fel. Egész éjjel a sziklák döreje
visszhangozza a mellettük elvágtató vonat robogását; a holdvilágnál
fenyőkkel borított hegyoldalak tünnek elé, a sötét örökzöld óriások
szinte ráhajolnak az alattuk elkigyózó vaspályára. A lég hideg
lesz, az ablakok verítéket vernek, a fenyőerdő is elmarad,
felváltja a borókabozót. Az is egyre törpébb lesz, a földre lapul,
meghúzza magát a sziklák zugaiban; utóbb helyet ád a mohának,
gyopárnak, áfonyának. Mikor a szürkület kezdi megvilágítani a
tájat, egy vigasztalan sivatag áll előttünk, egy holdbeli tájkép,
csupa kőből. A Karst hegygerincz fensíkján futunk végig s a
mennyire szem ellát, nem jön elé más, mint egymásra dülő sziklák,
mészkő-szirtek, pala-rétegek, dolomit-tömegek, sehol egy emberlak,
egy legelésző kecske, de még csak egy madár sem.</p>
<p>De a mint a bevágásból kiszabadul a vonat, a hegylapályon egy
helység tünik elénk, falu toronynyal, melyhez szép egyenes országút
vezet. A házakat fák árnyékolják be. S köröskörül sziklaomladékok.
A laposon lomha fehér köd fekszik, mintha tó volna. <span class=
"pagenum"><a name="Page_277" id="Page_277">-277-</a></span></p>
<p>Hol van ennek a helységnek a szántóföldje? Hol vannak ennek a
gyümölcsös kertjei, kaszálói, legelői? Miből élnek e helység lakói,
ha igazi emberek, és nem az ördög fiai, kik köveket esznek?</p>
<p>A tovább fejlődő táj megfelel a találgatásra. Mintha egy
strategiai táborhely tünne elénk, kerített váracsok, avarsánczok, a
mértani ábrák minden változataiban szaggatják meg a
sziklasivatagot. Az istenséggel harczoló ember követ kő mellé
hengerített, összekapargatta alóla a televényt, míg kidaczolt a
sziklasivatagtól egy akkora tért, a minő az alföldön egy szérű, azt
bevetette gabonával, a sziklákból emelt fal mellé gyümölcsfákat
ültetett; a kősáncz egyúttal védi azokat a Bórától és a Siroccotól;
egy-egy kis döbözből virágzó baraczkfák emelkednek ki a meredek
sziklaoldal közepén, mint Semiramis függő kertje, virít,
rózsaszínben virágzó fáktól szegélyezve, egy rozsvetés négyszögű
táblája. Majd mintha egy földből kiásott város volna; egy darab
Pompéji: fal fal mellett, a piaczok, templom-romok. A daczoló ember
kényszerítette a követ, hogy adjon helyet az ő kapájának. Azokban a
falközökben terem a népnek kenyere, teje, gyümölcse… Ez a föld
igazán az övé, ő segített azt teremteni.</p>
<p>Bezárja e látványát a Karst sziklasivatagának egy valóban
elhagyott helység romja. Csak a falak állnak már. Némelyiknek
belsején még látszik, hogy kékre vagy tarkára volt festve, a mohos
falon még látható öreg betükkel felmeszelve a tulajdonos neve; a
sütő-kemenczék korma emlékeztet a hajdani tűzhelyre. A
cseresznyefák szépen virágoznak a romok közepett. Lakóik belétörtek
az istenséggel folytatott harczba.</p>
<p>… És én előttem a «Mirhó-gát» képe áll, a hogy tanakodik rajta
ásónyelére támaszkodva ötszáz izmos, erős férfi, hogy segítsen
magán? S nézi hideg nyugalommal, hogy foglalja el tőle egy rövid
nap alatt a vizek istensége százezernyi holdjait az istenáldotta,
zöld kalászborította rónaföldnek! <span class="pagenum"><a name=
"Page_278" id="Page_278">-278-</a></span></p>
<h3>III. TENGERPART, TENGERTÜKÖR, TENGERVÁROS.</h3>
<p>A vasut egyszerre keletnek kanyarodik s a mint egy kettévágott
hegy kapuján kiszabadulunk, előttünk áll a tenger.</p>
<p>Ez a titokteljes világ, a mi több embert táplál, mint a föld. A
közös haza.</p>
<p>A nap épen akkor jött fel a dalmát hegyormok mögül, a hullámokat
ezüst csillám födte egész a láthatárig; tíz vitorla látszott a
távolban; a szemközti partok átlátszó köddel voltak
elfátyolozva.</p>
<p>A tenger szépsége még arra nézve is elragadó, a ki azt a pompázó
földdel hasonlítja össze; hát még nekünk, kik előtt az árvíz
ellentétes panorámája vonult végig még tegnapelőtt. A mocsokkal,
iszappal hömpölygő áradat után a csendes, suttogó, zöld
kristályként átlátszó tenger.</p>
<p>A délnek forduló part már egy másik zóna.</p>
<p>Az elhagyott hegytető még a «mérsékeltnek» csufolt földöv
területe, a meredeken aláomló part már a meleg földöv első
szalagja. A tenger örökké meleg. Az adriai partvidék ritkán lát
havat. Bizonyítják ezt a vén olajfák, mik a partoldalakat fedik,
örökzöld ezüst hamvas lombjaikkal.</p>
<p>Titokteljes birodalma a néma népnek, a melynek óriásai
hatalmasabbak a mi hadvezéreinknél, építészei, a korallok,
nagyobbszerű műveket alkotnak, mint a mi münstereink; földlakói, a
csigák, jobban hiszik a halhatatlanságot mint mink, mert életükben
megcsinálják sarcophagjaikat, a mit az utolsó napon újra
felvehetnek.</p>
<p>A tenger, ez a titokteljes perczinga az idő nagy óraművében,
mely szabályosan számlálja a csillagászi nap kezdetét és végét, még
az éjsark alatt is, hol a hosszú éjben nincs dél, nincs éjfél.</p>
<p>A tenger, a szabadságvágyat felköltő, a visszatérő emléket
fentartó, a függetlenséget ébresztő nagy elem. A mely <span class=
"pagenum"><a name="Page_279" id="Page_279">-279-</a></span> népnek
tengere van, az nem könyörög annyit a földnek s nem káromolja
annyit az eget.</p>
<p>Az egész part egy folytonos kert, lépcsőzetes szakaszokra
rendezve, mint egy amphitheatrum karzatai; a szakaszok falai
mellett szőllőlugasok képeznek hosszan elnyuló mennyezeteket; a
gyümölcsfák teljes virágzásban. (Hajh, azokat soha nem bántja sem a
«három fagyos szent», sem a mogorva borkostoló Orbán!)</p>
<p>A kertlánczolat véget ér Miramárnál; a tündérszép kastély, sötét
cziprus-ligetével messze benyuló földnyelv előfokát koronázza, s
innen meglátszik Triest.</p>
<p>Ausztria gyöngye. A gyöngy foglalatja sokba is kerül! Beszél
arról a delegatiók évenkinti költségvetése. Egy kétárboczos épen
most indul útnak; vitorlái dudorrá felfuvódva, úgy áll ott a sima
víztükrön, mint egy torony fantomja. A kikötőt árboczerdő tartja
megszállva.</p>
<p>Triesztet ismerik sokan, leirták elegen, én csak annyi időt
töltöttem benne, a mennyi kellett rá, hogy nőmnek és leányomnak
meleg öltönyöket vegyek, miket elég könnyelmüek voltunk otthon
hagyni, azt gondolva, hogy Olaszországban meleg van. Egész
utazásunk alatt nem volt nagyobb meleg hét, nyolcz foknál. Az egy
napi itt időzés nagyobb részét Miramárra szántam.</p>
<p>Hogy megvalljam az igazat, a tengerváros nem tette rám azt a
benyomást, a mit vártam. Szép rakpartja nagyon csendes rakpart. A
kikötőből egy hajót láttam csak eltávozni két nap alatt, s érkezni
egyet sem; a reggel látott vitorlák halászbárkák voltak. Gőzös
füstje nem tünt fel az egész tengeren. Rakodni csak dongafákból
láttam, kirakodni csak déli gyümölcsökből. Lehet, hogy ez csak ezen
a napon volt így. A pesti rakpart élénkebb képet mutat. Ez igazi
emporium jellegével bir, gőzösei fürge rajával, míg Trieszt
kikötője oly mozdulatlanul áll, mintha photographnak fogadta volna
meg nyugalmát.</p>
<p>Valami kis izgalomról is tudtam meg valamit egy ott megtelepült
régi jó barátomtól, dr. Goldmarktól. A triesztiek <span class=
"pagenum"><a name="Page_280" id="Page_280">-280-</a></span> a jó
öreg Garibaldinak egy hozzájuk intézett levelére szándékoznak
valami választ componálni (ad formam, hogy a képviselőjüknek is
bizalmat szavazzanak, de a kormányt se bántsák meg). A derék öreg
szabadsághős a triesztieket megbiztatja, hogy eljön a boldog idő, a
mikor ők is Olaszországhoz fognak tartozni, s a jámbor triesztiek
most nem tudják, hogy mit vegyenek maguknak ezen az ajándékon?</p>
<p>Már hogy mit nyerne vele Olaszország, ha Trieszt hozzá
tartoznék, azt én nem tudom; hanem hogy mit nyerne vele Trieszt, ha
Olaszországhoz tartoznék, azt nem tudja senki.</p>
<p>Nem is említve azt, hogy «drága» ugyan, de nem «eladó».</p>
<h3>IV. EGY DRÁMA SZAVAK NÉLKÜL.</h3>
<p>Verőfényes tavaszi délután volt, mikor Miramárba kimentünk.</p>
<p>Hasonló az az ezeregyéjszakai elbüvölt kastélyokhoz. Környezete
oly andalító, üde, buja növényzet mindenütt, örökzöld fák, bokrok,
virággal rakva, mézterhes illat a légben, az arányos fák koronái
fölött kimagasló kastélytornyok oly kiváncsiság-csalogatók s aztán
épen olyan csend és magány a ligetben és a pompás tornáczokban,
minő a keleti mesék vándorát fogadta.</p>
<p>Végre mi is találunk egy dzsint, a ki az egész tündérkastély
őre. Nincs hosszú zöld szakálla, mint Sheherezáde szellemeinek,
ellenkezőleg, simára borotvált arcza; egy lugasban regényt olvas.
Ohajtásunkra félbehagyja Gaborieaut, – tán épen a legérdekesebb
helyen, a hol kezd kiderülni, hogy a marquisnő nem más, mint egy
combinált rablóbanda főnöknéje, – s azzal hozzákezd a
kalauzoláshoz, elmondva nekünk is, a hogy elmondta ezer meg ezer
kiváncsi látogatónak már e termek stereotyp magyarázatát. Azt
hiszi, engem is e pompa, e ritkaságok gyüjteménye érdekel.
<span class="pagenum"><a name="Page_281" id=
"Page_281">-281-</a></span></p>
<p>Én pedig a mély értelmű, mysteriumteljes drámát látom magam
előtt elvonulni, melynél nagyobbat költő nem álmodott. Minden egyes
terem egy-egy felvonás e szomorújátékból – szavak nélkül.</p>
<p>Az első a miramári hős dolgozó szobája. Az egész a Novara
hadihajó-parancsnok szobájának mintájára készült, mennyezetén a
nagy gömbölyű ablakmélyedéssel (melyet, mikor még élet volt a
palotában, aranyhalakkal teljes aquarium töltött ki), a boltozatot
emelő oszlopok, a butorzat, mind a hajdani tengernagy kedvencz
tárgyait mimeli. Itt kezdődött a végzet áldozatul kiszemelt
férfiunak drámája. Itt ébredt öntudatra a viharban edzett tetterő.
E tengerészszoba mondta neki azt, hogy ez a föld, a mi alatta van,
nem áll egy helyen; a tengeren uszik, viszi őt magával, hová?
merre? mely ismeretlen part felé? Ez költé benne a rajongást
messzeesők, magasanlevők után.</p>
<p>Átlépünk a másik terembe, más felvonás függönye lebben fel.
Amannak ellentéte, szelidítője: a nő szobája. Az ifju hölgy
arczképe a falon, ifju szépségének egész hódító bájával mosolyog át
a szemközti képre. Férj és feleség. Ebben a szűk négyfalközötti
országban boldog emberek. Senki sem lakik rajtuk kívül más itt. A
fejedelmi hölgy művésznő is volt; dolgozó asztalán most is ott a
kép, melyet maga festett, gyöngéd, de gyakorlott kéz vonásaival. De
miért választotta épen azt a tárgyat? Miért festette Charlotta
főherczegnő épen Marie Antoinette arczképét arra az elefántcsont
velinre?</p>
<p>Hányszor mondhatta itt az egyik arczkép a másiknak: «Maradj itt!
Maradjunk boldogok! Jobb embernek lenni és szeretve, mint istennek
lenni és gyülölve!»</p>
<p>A kárpit leesik, következik a harmadik felvonás. A megnyiló
terem a hős érzületét sejteti. S a nézők némelyikét, ki a mondakört
szereti összetéveszteni a historiai adalékkal, egy illusiótól
fosztja meg. A felséges család tagjai és történelmi emlékű hivei
vannak ott megörökítve képekben, szobrokban. S a néma felvonáshoz
azok járulnak legtöbb <span class="pagenum"><a name="Page_282" id=
"Page_282">-282-</a></span> gondolatébresztéssel, a kik nincsenek
jelen. Hiányzik közülök a jó Ferdinánd és József nádor egész
családkörével. A mult nagy embereit szoborművekben képviseli e
trias: Radeczky, Metternich, Jellasics.</p>
<p>A következő terem már hozza a drámai kifejlődést. Utazási képek
vannak megörökítve művészi ecset által. A főherczeg ifjukori útja a
keleten. Egy lakoma a padisahnál; látogatás a bazárban, hol a
rabszolganőket árulják. A fehér egyenruhás ifju mindkét helyen,
ártatlan arczú, szelid tekintetű gyermek még. De ime felmerül a
tengerből a megálmodott arany part! Két olajfestmény az oldalfalon,
egyik a mexikói meghivó küldöttség fogadtatását, másik a mexikói
partra kilépést ábrázolja. Csupa arczképek.</p>
<p>Hogy Miksa «császár» a mexikói fogadtatástól nem riad vissza,
azt erős jellemében indokolva találom, hanem hogy a mexikói meghivó
deputatiótól meg nem ijedt, az előttem megfoghatlan.</p>
<p>Ezek az alakok mind azt a benyomást teszik a szemlélőre, mintha
simára borotvált, fekete frakkba, fehér kesztyűbe bujtatott,
életükben először fésülködött Danérosok volnának, nyárspolgárokká
álczázott czinkosai Fra Diavolonak. Nincs közöttük egy kép, kiből
az ember kinézné, hogy rá lehet bizni az útitáskáját. Hanem hát a
tengerész délibábja Pizarro hőseit alkotta belőlök s az újvilág
partját elhozta Miramár alá.</p>
<p>Most következik egy rejtélyes szoba, a minek «idegenek szobája»
a neve. Köröskörül életnagyságú arczképek. III. Napoleon és Eugenia
császári pár, Izabella spanyol királyné; a nápolyi, szászországi,
hannoverai királyok, hatalmas koronát viselő, világtörténet-alkotó
alakok mind, – akkor, a mikor arczképeik e teremben egymásnak
találkozót adtak. – Közepett pompás mennyezetes dísznyoszolya, a
fölött függ, körülvéve a többiektől, egy arczképpár: Mexikó új
császárja és császárnéja képei.</p>
<p>De a bájos arcz e képen már nem mosolyog. A festő megörökíté
tekintetében azt a szomorú, jóslatterhes búskomorságot,
<span class="pagenum"><a name="Page_283" id=
"Page_283">-283-</a></span> mely végzetét előre sejteni látszik. Ez
arczvonásokat vizsgálni fáj!</p>
<p>Minő társaság ez! Nem beszélnek ezek az arczképek egymással,
mikor egyedül maradnak?</p>
<p>És most következik a koronázási terem. Pompásabb építészi remek,
mint minőt a kettős monarchia császári és királyi várpalotái
felmutatnak, hol a túlhalmozott pompa egy egyetemes összhangzatos
egészet alkot. S az építészi pompa keretében egy emberfölötti
nagyságú alakokból összesített festmény, az újvilág képe, indus
najadjaival, tündéreivel, Amerika minden gazdagsága költői
személyesítésben csoportosítva, s e csoport közé az apotheosis
dicsfényéből alászálló császári alak, kézen vezetve az újvilág
istennőjétől, s üdvözölve a hir és dicsőség arany harsonáitól!…</p>
<p>S aztán legördül a függöny. Ismét szabadban vagyunk, cziprusok
közt halk symphoniát zizeg a szél, az izzadó pálmalevelekről
nesztelenül csepeg alá a nedv gyöngye, az örökzöld cserfák közül
magányosan emelkedik ki az ifju hős érczszobra; arczát a tenger
felé fordítva s kezét kinyujtja az eltünt délibáb aranypartja
felé.</p>
<hr class="tb" />
<p>Lépteink nesze elhangzik a porondon, a várnagy megtalálja a
regény folytatását: a szellemdráma személyei ismét alhatnak
tovább.</p>
<h3>V. A KERTEK ORSZÁGA.</h3>
<p>Triesttől egész Meestréig egy kertté alakul át a táj. A róna oly
keskeny szalagokra van feldarabolva, mint hajdan nálunk egy
compossessoratus a tagosítás előtt, csakhogy itt minden földszalag
keresztben és hosszában be van kerítve gyümölcsfákkal, szőlővel.
Eperfák, cseresznyefák, diófák váltogatják egymást, minden fa két
ágúra van nevelve; a többit évenkint lenyesik róla (ez a
tüzelőszer) s <span class="pagenum"><a name="Page_284" id=
"Page_284">-284-</a></span> a két fa közé két szőlőtő van ültetve;
azokat oda kötözték a fákhoz, s a venyigéiket ismét egymáshoz
vonva, végeikkel összecsomózták. E gyümölcstermő sövény között van
a buza- és rizsvetés, öntöző csatornákkal ellátva. S egész a hegyek
lábáig egy labyrinth X-alakú fák kerteléseiből. S minden ilyen X
valóban tizes szám. Minden eperfából harmadfél frank bért kap a
tulajdonos a selyemtenyésztőtől s azonkívül gyümölcsöt szed és bort
szüretel a sövényéről. Csakhogy mi ezt mind nem csinálhatjuk utána.
Könnyű az olasznak énekelni. Ha mi nekünk olyan klimánk volna, mink
is mind énekesek volnánk. Itt nincs tél, nincs tavaszi fagy, nincs
nyári aszály. A mi virágot adott a fára az Isten, bizonyos lehet
felőle az ember, hogy gyümölcsét nem szedi le zölden az ördög. A
szőlőt nem kell se karózni, se kötözni, se hooibrenkezni, mégis
megérik; aztán negyven krajczár a napszám. De kinek legyen kedve
kertészkedni minálunk, a hol tíz esztendő közül kettőben elveri a
szőlőt a jég, háromban elfagy, kettőben nem terem és kettőben meg
nem érik; de azért mind a tízben egy forint a napszám, meg két pint
bor, meg ebéd, vacsora, s a gazda tartozik a legyezővel hajtani a
kapásról a legyeket, a míg az délutánra alszik.</p>
<p>Úgy hogy egy perczig sem csudálkozom azon a szőlősgazdán, a ki a
phylloxera vastatrixról hozott törvényczikk után, (mely elrendeli,
hogy e rossz bogár által meglepett szőlők állami költség és
kártérítés mellett kiirtassanak) azzal a kéréssel járult a
közmunkaminiszterhez, hogy adjon neki is abból a phylloxera-magból:
hadd oltsa be ő is azt a maga szőlőjébe!</p>
<p>Igazán nagy hibát követett el ősapánk Attila, hogy mikor már
benn volt ebben a szép országban, megint kiment belőle, a helyett,
hogy cum gentibus itt letelepedett volna. Dicső ősünk festményi
remekművekben, s a Szent-Péter templomának egyik művészi
oltár-domborművén meg van örökítve, a mint visszaretten az égből
alászálló Szent Péter és Szent Pál apostolok láttára. De ha már
<span class="pagenum"><a name="Page_285" id=
"Page_285">-285-</a></span> meglátta, pogány létére, a keresztyén
szenteket: mért nem követte őket egészen? mért nem lett egyuttal
keresztyénné maga is? s maradt volna ott római császárnak. Lett
volna belőle Szent Attila. Az olaszok is jól jártak volna, mert nem
kellett volna ezernégyszáz esztendeig várniok az Unita Italia után:
mi se bántuk volna meg a dolgot; diákul úgyis meg kellett
tanulnunk: s most volna a «Kálvinista Róma» helyett igazi Rómánk,
Tisza volna most Melegaro, Széll volna Sella, Madarász volna
Mazzini s volna jegybankunk minden városban három, egymás piczuláit
el nem fogadó. S most laknánk ebben az Istentől megáldott
paradicsomban, a minek a népe ugyan szegény, de az országa gazdag,
s a kicsiny emberei büszkék arra, hogy a hazájuk nagy. Ezért könnyű
az olasznak énekessé qualifikálódni. De a mi hazánkban, a mi
klimánk alatt, nem lehet az embernek az örökös zugolódás,
patvarkodás miatt megakadályozni, hogy ellenben a szónoki tehetsége
ne fejlődjék ki túl a szükségleten.</p>
<h3>VI. A HOLT LAGUNÁK.</h3>
<p>Meestrén túl elhagy bennünket a kertek tájéka s következnek a
holt lagunák.</p>
<p>Egy rettenetes tájkép, mely nem hasonlít a mi mocsáraink nádas,
sömlyékes, vizi virágokkal tarkázott képéhez. Ez itt a halál képe.
Először a víz alkot szigeteket a földtengerben, azután meg a föld a
víztengerben. Labyrinthtá bonyoluló földnyelvek között haragos
barnaszinű pocsolyák, mikből nincs kijárás; zsombikok, buczkák,
tele nőve tengervizet ivó szikes növényzettel; sehol egy csónak: e
tömkelegnek nincsen járható utja; sehol egy madár, egy élő állat; e
holt vizekben halak sincsenek, se békák, se kagylók: a földre
kitévedt tenger ez, árapály nélkül.</p>
<p>Hogy Attila hunjainak paripái e kisértetes tájtól visszariadtak,
azt hiszem. S az «Isten ostora» lett Velencze alapításának
<span class="pagenum"><a name="Page_286" id=
"Page_286">-286-</a></span> indoka. Az Istennek még ostorcsapásában
is teremtő-erő van.</p>
<p>E visszariasztó holt lagunákon vonul keresztül a vasuti töltés
mértföldeken végig; míg végre elmaradnak a lidércztanyának való
zsombikok kuszált mértani ábrái s belefutunk az igazi tengerbe: az
ezüstszinben ragyogó turmalin átlátszóságú nagy vízegyetem
szétterül előttünk. A füstokádó vasszörnyeteg, mennydörgő száz
kerekével, fut végig a hullámok felett, mint egy tűzszemű,
kigyótestű unicornis. Szent János apocalipticus csodája
megtestesülve: mértföldnyi hosszú kőhid fogta járom alá a tengert;
nagyobb mű Traján hidjánál a Dunán, nagyobb Xerxesénél a
Bosporuson; s a tenger ködéből elénk emelkedik, mint egy álom, mint
egy délibáb, mint egy a gyöngyház szineivel rajzolt, lefesthetetlen
kép, a tenger vőlegénye: Velencze.</p>
<h3>VII. A TENGER VŐLEGÉNYE.</h3>
<p>A világ minden nemzetének mythologiája nőnek személyesíté a
földet, férfinak a tengert; a velenczei még a hitregét is
megfordította, azt mondta a tengernek: én vagyok a férfi!
eljegyezte őt menyasszonyának.</p>
<p>Itt van a kettős csoda gyermeke: a tengertől született
város.</p>
<p>Művész-ecset, fényképész-háromláb, költői toll és pontos
utleirás elözönlé a világot annak a kisérletével, hogy Velenczét
láthatóvá, megérthetővé tegye; de mind elmarad az a való mögött,
mint elmarad az én lelkesülésem visszaadott hangja is: olyan az,
mint a csók, mit kép, magyarázat meg nem értet! Velenczét érezni
kell.</p>
<p>Az egész alkotáson a nagyság és báj találkoznak össze, e kettő
segített azt létrehozni. A nagyságot magával vitte a történelmi
mult; de a báj örökké megmaradt.</p>
<p>Más világvárost, a mint szerepe lejárt, eltemette a homok.
<span class="pagenum"><a name="Page_287" id=
"Page_287">-287-</a></span> Azok az apró, parányi homokszemek s az
a láthatlanul működő szél, azok az örökké élő fűszálak olyan szépen
elsirolták Babylont, Ninivét, Memphiszt, Baalbeket, Carthagót,
Palmyrát; de Velenczének tenger volt az anyja. S az örökké
fentartja gyermekeit. Az isteni anya most is mindennap kétszer
előjön tisztára mosdatni gyermekét, árapálya langy mosdóvizével, s
eléje tartja a tükröt, hogy nézze meg benne magát.</p>
<p>A gondola ringatva visz bennünket odább a smaragdtiszta hullám
felett. Annyit olvastunk, annyi képet láttunk már Velenczéről, hogy
a mi elénk jön, mint régi ismerőst nevén tudjuk szólítani.</p>
<p>A legelső, a minek képe megragadja lelkünket: a Santa Maria
della Salute egyház óriási építménye, elhalmozva szoborművekkel.
Egy millió ötszázezer czölöpöt vertek le a tengerbe: arra építették
ezt a gyönyörű oltárát az emberi művészetnek s az emberi hálának.
Fogadalmi templom ez a nagy pestis elmultának emlékére, mely
Velencze lakosaiból negyvenezret elpusztított.</p>
<p>Azután megnyilik előttünk a Canal-Grande. Nem csatorna ez, hanem
tengeröböl palotasorok közé szorítva.</p>
<p>Paloták, a miknek története van, miknek falaihoz regények,
drámák egész lánczolata van kötve, mik egymással keserű
hadjáratokat folytattak, édes szerelmi cselszövényekkel vegyítve, s
miknek dicsőségéről még most is beszél a kő, a márvány, a mozaik, a
szobor, a festett fal, az aranyozott padmaly.</p>
<p>S e tündéri palotasor mind eladó már, vagy idegené régen. A kik
emeltették, bevégezték már történeteiket, regényeiket, drámáikat: a
palotákból lettek hivatalházak, gyárak. Némelyik viseli még a régi
nemes nevét, vagy egy országából elüzött trónkövetelő czímerét, de
ablakai zárvák, s látogatói csak a kiváncsi utazók.</p>
<p>A fényes nagy nevek, mik e palotákban vannak megkövesülve,
valamikor a nagy respublika «arany könyvében» voltak felirva,
czímerekkel, viselőik érdemeivel együtt. <span class=
"pagenum"><a name="Page_288" id="Page_288">-288-</a></span>
1797-ben, a népfenség esztendejében, ez arany könyvet a piaczon
égették meg. Csak a kő maradt a nagy nevekhez háladatos: az élők
elfeledték őket jól.</p>
<p>Olyan e kettős palotasor, mintha varázslók, királyok és művészek
egyesültek volna megalkotásához. Pedig csak kereskedők voltak, a
kik megtanultak uralkodni. «Bursa militans». Birodalmuk volt a
tenger, s a «nobili»-k gazdagsága a gályákon uszott. És
adófizetőjük volt a két Indiától Európa végső széleig minden föld.
Köztársaság voltak, csupa dynastákból és zsarnokokból
összetömörítve. Művészeik remek festménytábláin meg van örökítve az
a gondolat, hogy Velencze győz egész Európa fölött, Velencze a
szárnyas oroszlánjával bikahordta Európa fölött. A nagy historiai
remekművekben mind ott áll az előtérben a doge alakja,
érczfegyverzetében, arany himzett palástjában, s fején azzal a
furcsa hálósapkaforma süveggel, a mi a félvilág urának jelvénye
volt akkor.</p>
<p>Minden doge épített magának uralkodása alatt még egy külön
palotát is. A hány palazzo emelkedik e tengeröböl két partján,
annak mind egy uralkodó volt az alapítója.</p>
<p>S ez uralkodók utódai közül egy már le akarta bontatni
tündérpalotáját, hogy eladja nem a márványt, hanem azt a
czédrus-czölöpzetet, a mire e tündérlak építve van.</p>
<p>A két öbölpartot a világ legérdekesebb boltive köti össze, a
Rialtó-hid, megtelepítve két oldalán szatócsboltokkal és
dohány-trafikákkal.</p>
<p>Az idő a mai napon különösen kedvezett: derült tavaszi ég,
hullámtalan tenger, élénk közlekedés a lagunákon. Az ügyes
gondolások, mint két hal a vízben surrannak el egymás mellett, soha
azok össze nem ütköznek s találkozáskor barátságosan üdvözlik
egymást. A legkedvesebb néposztály. Nem zsarol, nem veszekedik, nem
nyúzza az idegent, szolgálatát siet ajánlani, de nem tolakodik s a
mit kap, azt megköszöni.</p>
<p>A hotel Bauerbe szálltunk; magyarországi utasok ezt <span class=
"pagenum"><a name="Page_289" id="Page_289">-289-</a></span>
ajánlják leginkább egymásnak és méltán. Tiszta, jutányos szálloda,
közel a Márk-térhez és a nagy csatornához; cicerónéi között van egy
német, Neufner, a ki nálunk rég akadémiai tag volna: egy elevenen
történelmi, régészeti és művészeti gyüjtemény. Rábiztuk
magunkat.</p>
<p>Mert utazásnál főkérdés a rendszer megállapítása: kimért rövid
idő alatt hol kell kezdeni és végezni, hogy az egészről fogalmat
szerezzen az ember.</p>
<p>Vezetőnk legalant kezdte: elvitt bennünket Velencze ujabbkori
büszkeségébe, a népkertbe. Hiszen kertet láttunk eleget: szebbet
is; de ez egy kert czölöpökre rakva, vetekedő Semiramis függő
kertjeivel. I. Napoleon ajándékozta meg ezzel Velenczét, mikor ő
volt benne az úr; lerontatva egy egész házcsoportot, köztük egy pár
templomot is (maradt még azonkívül 96) s helyébe fákat ültetett. E
kertben még ló is van s ünnepi lovasok is nyargalásznak rajta a nép
bámulatára. A Lidón külömben még omnibust is honosítottak meg; de
az gyakorlatiatlan lett, mert a velenczeinek úgy megtetszett a
kocsizás, hogy a mint egy társaság beleült az omnibusba, estig le
se szállt belőle, hanem kocsikáztatta magát előre-hátra, nem adva
helyet az utána jövőnek.</p>
<p>E «drága» kertből visszatérve, egy nagy angol gőzöst látogattunk
meg, mely Kelet-Indiába volt utazandó. A hajó neve volt «Péra».
Hajóslegényei mind indusok, kiknek számára indus szakács főzte a
vegetarianusoknak kombinált ebédet, a főpinczér pedig koromfekete
szerecsen. A hajó minden része érdekes tanulmány annak, a ki
először lát ilyet. És talán utoljára. Én tengerre nem megyek. Nem
szeretek olyan házban lakni, a hol a ház parancsol velem, nem én ő
vele, s nem szeretem az olyan betegséget, a miért az embert még ki
is csufolják.</p>
<p>A tengeri betegségért minden embert kinevetnek: kivéve azt, a ki
belehal. Egy ilyen tréfás tengeri beteg kalandot mondott el nekem
egyszer az én felejthetetlen barátom, a derék Wallner, ki sokat
utazott tengeren és <span class="pagenum"><a name="Page_290" id=
"Page_290">-290-</a></span> szárazon. Egyszer a sógora is elment
vele utazni Olaszországba s Genuába érve, nagy kedve támadt a vasut
helyett Rómáig a tengeri utat választani Civita-Vecchiáig. Soha sem
járt még hajón. Egy, a genuai kikötőben horgonyzó utas-szállító
gőzösre, melynek este kellett utrakelni, átszállottak, de a tenger
már akkor nagyon hullámzott, úgy hogy a sógor egyszerre tengeri
beteg lett; azt le kellett fektetni. Éjszaka egyre nagyobb lett a
vihar, a sógor pokoli kinokat állt ki; Wallnernak egész éjjel őt
kellett ápolni és vigasztalni. Reggelre semmi csontját sem birta
mozdítani. Azonban a vihar elmult, a két utas felvánszorgott a
födélzetre, megtekinteni, hogy mely tájékon jár már a hajó. Hát a
mit maguk előtt látnak, az Genua. A hajóskapitánynak volt annyi
esze, hogy abban a viharban nem kelt utra, s az utazók száz
méternyire a jó kényelmes hotelektől rázatták magukat egész éjjel a
kajütjeikben, mint a csapdába jutott egér. «No látod, mondá Wallner
a sógornak, már most tengeren is utaztál; most aztán szálljunk ki s
üljünk vasutra».</p>
<p>Én már csak várok odáig, a míg a repülő gép fel lesz
találva.</p>
<h3>VIII. A KÉT OSZLOP KÖZE.</h3>
<p>A Canale-Granderól a Szent Márk-téren szállunk ki, a piazzettán,
melynek elején a két gránitszobor emelkedik, a mit minden gyermek
ismer már, s minden utazó tudja már a könyvéből, hogy azokat
Michiel doge hozta Syriából, s a mi az egyik oszlopot ékesíti, a
krokodilon nyargaló alak: az Velencze hajdani védszentje, Szent
Tivadar, ki később e hivatalt átengedte Szent Márk evangelistának,
kinek földi maradványait egy velenczei hajóhad szállította e
városba s azóta lett Velencze jelképe Márk szárnyas oroszlánja. A
második oszlopfőt e jelvény ékesíti, mely századokon át volt
rettegett czímere a hatalmas köztársaságnak. A körülfekvő olasz
városok, a lévantei gyarmatok, <span class="pagenum"><a name=
"Page_291" id="Page_291">-291-</a></span> – Candia és Morea –
kénytelenek voltak türni, hogy piaczaikon a szárnyas oroszlán
érczszobra felállíttassék.</p>
<p>E két jelvényes oszlop ott van minden emléken, a mit valaki
Velenczéből ismerőseinek ajándékul hazavisz.</p>
<p>Hanem azt kevesen tudják, hogy e két oszlop «között» igazi
velenczei nem szokott átjárni, az mind az oszlopokon túl, a
piazzetta két oldalán megy végig, közepett csak a maledetto
tedescot hagyják őgyelegni, a ki fösvény a ciceronénak megadni az
öt lirát s maga akar eligazodni a veres táblájú kalauzkönyvvel a
kezében. Minket azonban, kik nem vagyunk sem fösvények, sem
németek, megóv a kalauzunk a rajtunk eshető gyalázattól,
megismertetve a két oszlop közének elátkozott természetét.</p>
<p>A respublika első századaiban e két oszlop között ütötte fel
tanyáját egy hirhedett szerencsejátékos intézet, mely sok előkelő
patriciust juttatott tönkre. Egyszer a tizek tanácsa megsokalta a
dolgot s kihirdetteté, hogy a ki még e játékbarlangba be fog lépni,
az minden perpatvar nélkül kivégeztetik. – Ezt természetesen nem
akarták elhinni, s a következő éjjel ismét elősompolyogtak,
köpönyegbe burkoltan, arczaikon álarczczal a játékbarlang szokott
látogatói. De már a második látogató nem lépett be az ajtón, – mert
az elsőt már ott találta az ajtó fölötti lámpásvasra felakasztva.
Akasztóvason egy velenczei nobilit! Nyilvános téren! a kit még ha
elitéltek is, csak pallossal és csak sötétben végeztek ki;
holttestét nem látta többé napvilág. És most egy ott libegett a
szélben: az álarcz most is az arczán, köpenye a vállain, arany
sarkantyui pengtek, ha bokáit összeverte a szél. – Többé velenczei
e házba be nem lépett; de nem csak e házba, hanem még azután, hogy
a játékbarlang rég eltünt onnan, a pusztán maradt térre se tette a
lábát velenczei bennszülött s arról ismerik fel még ma is az
idegent, hogy az gondatlanul keresztül sétál az átkozott közön.</p>
<p>Még most is megtartják ezt az emléket. <span class=
"pagenum"><a name="Page_292" id="Page_292">-292-</a></span></p>
<h3>IX. A MÁRK-TÉR.</h3>
<p>Nem piacz az: – egy óriási terem, három oldalát márványpaloták
képezik, egyforma merész, tündérektől kigondolt s óriásoktól
keresztül vitt építészet: filigránmunka kőből, egy négyszögű tér
márványnyal és trachittal pallózva, előterében a Márk-templom
megragadó képével.</p>
<p>Maga a tér oly üres most. Alig jár rajta más, mint egy pár
kedélyes idegen, ki mulatságát találja benne, hogy a galambokat
megetesse; miknek ősei a monda szerint Dandolónak tettek nagy
szolgálatokat mint postagalambok Candia ostrománál; unokáik most
ezerével elszaporodva kisérik a bőmarkú idegent, rászállnak kezére,
vállaira. Ez a Márk-tér egyedüli népe.</p>
<p>Hajh, más idők voltak azok, mikor tarka embercsoportok tudták
megtölteni az óriási termet, melynek teteje a derült ég s várták
annak a kapunagyságú ablaknak megnyiltát, a doge-palota oszlopsora
fölött, melyen át az ujon választott doge mutatta be magát a
népnek. Vagy mikor a pápa eljött meglátogatni a tengerek
uralkodóját, hogy ott találkozzék Frigyes császárral: még most is
ott a három veres márványlap a Márk-templom bejáratánál, mely
találkozásuk helyét jelzi! Vagy mikor Enrico Dandolo visszatért a
diadalmas hadjáratból, jelentve, hogy elfoglalta Konstantinápolyt!
Vagy mikor Loredan megjött a török hajóhad megsemmisítésének
diadalhirével. Vagy mikor Morosini meghozta a kőoroszlánokat a
marathoni csatatérről azzal a diadalhirrel, hogy sikerült Athenét,
Corynthot földig rombolnia! A mikor a selyemben, bársonyban pompázó
tömeg üdvrivallása mellett felhuzták arra a három óriási árboczra a
Márk-templom előtt a három szolgakirályság lobogó zászlóját. A
respublika három királyságot tartott zsámolyhordozójának s nevezte
koronás szolgáit cyprusi, candiai, moreai királyoknak! – Ellenség
nem taposta e szent négyszöglapokat soha: <span class=
"pagenum"><a name="Page_293" id="Page_293">-293-</a></span> a
franczia forradalomig. – Az «egyenlőség» volt az, a mi a dicsőség
utolsó zaját is elnémította. – Ez ellen elfeledtek fogadalmi
templomot építeni. Most az egész velenczei élet megfér a paloták
boltozatos oszlopcsarnokai alatt. Még itt is nagyszerű. Este a
kivilágított boltok sorozata a velenczei ékszerészet
ezeregyéjszakai pompáját ragyogtatja elő, s a világ minden nemzetei
találkoznak össze a zajos sokadalomban.</p>
<p>A Márk-templom egyik oldalán, a piazzetta felől áll a négyszögű
torony, a campanile, melyhez lépcső nélkül vezet fel a csiga-út, s
a honnan az egész várost belátni; a másik oldalán az órához,
tetején a két érczóriással, kik az óraütést mimelik. A középtért
teljesen betöltő Márk-egyház úgy tünik fel e palotaegyetem
közepett, mint egy művészien faragott oltár közepén a még pompásabb
szentségtartó: ötszáz márványoszlopával, öt, merészen kétszer
egymás fölé emelkedő byzanczi boltivével, góth tornyaival,
aranyozott kupoláival; a tornyocskákban szent alakok
márványszobrai, a boltivek homlokfala remek mozaikképekkel
kitöltve; főkapuja fölött az a hirhedett négyesfogat, aranyozott
bronzból, mely másfél ezer év óta van befogva a nagy hódítók
diadalszekerébe. Először Traján diadalivét diszíték Rómában; innen
Nagy Constantint kisérték Byzanczba; Konstantinápoly elfoglalója:
Dandolo Velenczébe hozta őket; innen első Napoleon, Velencze
legyőzője vitte el az aranyos diadalparipákat saját győzelmi ivéhez
Párisba, a honnan ismét Páris elfoglalása után hozta őket vissza
Első Ferencz Velenczébe. Ez arany quadrigának minden útja egy
világváros elvesztébe került!</p>
<h3>X. DRÁGA SZABADSÁG!</h3>
<p>Velencze most már szabad; idegen járma nem nyomja többé.</p>
<p>Míg Austriához tartozott, ennek kényeztetett kegyencze
<span class="pagenum"><a name="Page_294" id=
"Page_294">-294-</a></span> volt. Nem is úgy nézték, mint «fiút», a
háznál, de mint gazdag «vőt», a kinek a számára külön főznek. Most
visszajutott az anyja házához, ott pedig csak úgy tekintik, mint
egy hazakerült tékozló fiút. Az osztrák uralom alatt boltjaiban
arany és ezüst pengett; a bankjegyre azt mondták: «niente»; most
papiros-lira és réz-soldó rongyoskodik minden piaczon, s a
hirhedett fegyvergyár, hajógyár munkásainak száma leszállt egy
harmadára. De Velencze inkább akart szegény és a maga ura lenni,
mint gazdag és más szolgája. A velenczei most sem zúgolódik: nem
úgy mint a római, a kinek tele van a szája panaszszal a kormánya
ellen, azért, hogy megfosztotta a papi uralom alamizsnáitól, s az
ájtatos idegenek adományaitól s adott neki helyette munkát,
keresetmódot.</p>
<p>Velencze tiszteletreméltó, olyan, mint a szerencsétlenség,
kőben, érczben, remekművekben kifejezve. Minden palota, bezárt
kapuival, minden templom, művészi faragványaival; azok a dicsekedő
képek, miken művészecset hirdeti a hősök dicsőségét; azok a
siremlékek, mik a templomokban a hősöket megörökítik; azok a
kolosszális próbakő-oltárok, azok a zománczozott massivarany
oltárlapok, azok a görnyedő néger óriások az Afrikát meghódító doge
(Pesaro) siremlékén, kikre a művész fehér márványból öltönyt adott,
melynek rongyain keresztül látszik a fekete négertest; azok a bronz
kapuk, mik egykor a Sophia templomát ékesítik, azok a kopt feliratú
oszlopok Sába templomának romjaiból, azok az átlátszó alabástrom
kigyószobrok Salamon templomából, mind e szót suttogják elénk:
honneu rau malheur (tiszteljük a szerencsétlenséget).</p>
<p>A nép nem érzi a szerencsétlenséget. Dolgozik. A mit ősei
ráhagytak, művészi kincstárt, azt felhasználja a megélhetésre. A
remek antik bútorokat, bronzokat, edényeket ügyesen utánozza most,
s az egész világot ellátja velük; hőseinek köntöséről,
fegyverzetéről lemásolja a filigránt s ékszerészei hiresek róla;
templomaiból eltanulja a mozaikmunkát <span class=
"pagenum"><a name="Page_295" id="Page_295">-295-</a></span> s
küföldiek palotáit és inggombjait ékesíti vele; lemásolja
Tintoretto remekműveit s jó vásárt talál bennük.</p>
<p>Mikor a Muzeo Corrert végignéztük, a teremőr, ki egyúttal
magyarázó kalauznak is vállalkozott: egy kép előtt, mely művészi
kivitelére nézve méltán látszott helyet foglalni a többi, muzeumban
tartásra érdemes művek között, azt mondá: «ezt a képet én
festettem.» Hanem azért az egy lira ajándékot elfogadta és
megköszönte. Elődei nábobok voltak! A mi Velenczét fentartja most:
az a rámaradt műkincsek utánzása, a mit egész gyárilag
kezelnek.</p>
<p>Tiziano helyét elfoglalja a photograph műhely, Benvenutot
kipótolja a galvanoplastikai gyár, a tízek tanácsának titkát
széthireszteli a távirda, a barcarole dalait leőrölgeti a kintorna;
de van szabadság, s ez kiegyenlíti a számlát.</p>
<h3>XI. A MŰKINCSEK.</h3>
<p>Napokon át járni keresztül-kasul Velencze műkincseinek minden
muzeumain, kifárasztja a képzelmet és emlékezetet.</p>
<p>Az élv teherré válik. Olyan az, mint egy zürzavaros álom,
melyben nincsen összefüggés, melyet nehéz elmondani.</p>
<p>Mit jegyezzünk fel emlékezetreméltóbbnak? A jezsuiták
templomának mozaik szőnyegzetét-e, mely oly tárgyhű, hogy a
márványt selyemnek hiszszük? Vagy a Scalcik (mezitlábosok)
oltármögötti képét, melyen a kis Jézus anyja ölében ingecskébe van
felöltözve? Az egyedüli kép, melynek a festője arra a hires
gondolatra jött, hogy Mária nemcsak «szent anya», hanem «jó» anya
is volt, s mint ilyen fehérneműről okvetlenül gondoskodott a
kisdede számára. (Bellini festménye.) Vagy mint egy villámnál
látott tájképet, leirhatjuk-e azt a hatást, a mit e végig nézett
<span class="pagenum"><a name="Page_296" id=
"Page_296">-296-</a></span> templomok, akadémiák, múzeumok
festményei és szobrászati remekeinek egész Olympusa gyakorolt
reánk? S aztán adjunk számot magunknak arról az aggodalmas
töprengésről, hogy vajjon a «találmányok» százada, mely a
«müvészetek» századát felváltotta: nyereség-e? Vajjon minden
gőzgépünk, vasutunk, távirdánk, könyvnyomdánk összes termékei,
tudományos felvilágosodásunk, alkotmányunk, vallásszabadságunk
együttvéve ér-e annyit, mint az elmult századok isteni magasságra
emelt művészi tökélye?</p>
<p>A San Giovanni e Paolo egyházának egyik oldalkápolnája a mult
években kigyulladt és leégett. Nem elég, hogy a falakat köröskörül
diszítő domborművek (Bonnazo faragványai) mind tönkre mentek, hanem
odaveszett Tizian milliókra becsült «Péter vértanú» festménye is, a
minek kormos foszlánymaradékait a Muzeo Correrben mutogatják. Mikor
a templomot meglátogattuk, a kiégett oldalkápolnát is megtekintők.
A falak kormosak, a márványon még látszanak a tűzben szétpattogzott
domborművek maradványai. A meszesült márvány omladékában is engedi
sejtetni, minő lehetett a remekmű, a mit a művész az örökélet
számára készített?</p>
<p>A sekrestyés épen kapálgatta a kápolna belsejében a falmelletti
földet s a ministráns szegfüket ültetett bele. Szép szegfüi fognak
ottan nyilni: azok szeretik a mészport. Mészport, mely milliókat
ért valaha, Port, melyben istenszikra élt valaha.</p>
<p>Ah, még is annak a porába, a mit mi alkotunk, nem fog az utókor
szegfüket ültetni soha.</p>
<p>A szellemszabadság alkotása nem ég meg. Azt «nec Jovis ira, nec
ignes…» <span class="pagenum"><a name="Page_297" id=
"Page_297">-297-</a></span></p>
<h3>XII. A DOGEK PALOTÁJA.</h3>
<p>Rettenetes palota! melynek mikor az alapját letették, már akkor
arra gondoltak, hogy azok a nehéz szikladarabok börtönt fognak
képezni halálra itélt rabok számára s mikor az ólomtetőt felrakták
a födelére, azt számították ki, hogy hány gyanus államfogoly fér el
annak rekesztékeiben? s a kétségbeesés és átok e két tanyája közét
megrakták a respublica minden dicsőségével, a mit csak építész,
festő, szobrász, aranyozó, érczfaragó meg tudott örökíteni. Mikor a
«loggiá»-k kettős oszlopcsarnokát építették, két oszlopot a 107
közül azzal a szándékkal készítettek vörös márványból, hogy ezek
között fogják a halálitéleteket felolvasni a nép előtt; mikor a
Sala della Bussola lépcső fejéhez az oroszlánfőt odafaragtatták,
arra gondoltak, hogy ez oroszlánfő nyitott szájába a titkos
feladások leveleit lehessen majd csusztatni, a mik innen egy hármas
kulcscsal elzárt vasszekrénybe csusztak át s onnan lettek kivéve a
három állam-inquisitor által. Maga az összehalmozott pompa is oly
megfélemlítő! A főlépcsőnél két istenszobor: Neptun és Mars; de a
népajk azokat sem nevezte isteneknek, hanem óriásoknak. (Scala dei
Giganti.) E lépcső legfelső fokán koronázták meg a dogét. Az arany
lépcső (Scala d’Oro) zárva van: azon csak a nobilik jártak fel
hajdan. Most a dogek palotájának kincseit, pompáját, borzalmait az
idegennek belépti díjért mutogatják s teremőr, cicerone és
tárgyjegyzék hideg tárgyhűséggel adja meg a látottakhoz a
magyarázatot.</p>
<p>A templomi nagyságú termekben minden kép Velencze
ellenállhatatlan nagyságú hatalmáról beszél. Egyik század a másik
fölé emelkedik dicsősége öregbítésében. A nagytanács termében
hetvenhat doge arczképének sorozata alkotja a párkányzatot, alattuk
a keresztyén és török császárokon vett győzelmek óriási festményei,
csataképek tengeren és szárazon, világvárosok diadalmas
lerombolásának <span class="pagenum"><a name="Page_298" id=
"Page_298">-298-</a></span> rémképei; pápák és dogek találkozásának
ünnepi látványa s azok között Tintoretto legnagyobb festménye: a
paradicsom, maga egy egész teremoldal. S hogy annyi pompa és
dicsőség között se maradjon el az a fekete folt, mely mint
gyászpecsét a levélen, látható Velencze minden emlékén, ott van,
épen egy koronázási képcsoport fölött, a fekete posztóval bevont
ráma, a dogék arczképsorozatában, e véres felirattal: «itt van
Marino Faliero üres helye, ki vétkeiért lefejeztetett.» (Reformálni
akarta az aristokrata alkotmányt: ez volt a vétke.)</p>
<p>S a termek minden diszítése, faragványai, padmalyai mind művészi
remekművek: aranyozott márvány; drágább a márvány, mint az arany;
kandallók, Sansovino mesteri művei; kariatidák Petro da Salo
művészfaragványai; és egyik terem, úgy mint a másik, eltakarva
Velencze lábai alá gázolt ellenségek, és lábai előtt térdelő
császárok, s a pápáktól a földön s az üdvezítőtől az égben fogadott
dogék képeivel.</p>
<p>S mintha minden emberre kiterjedt volna a boszuállás
ördög-ihlete, a ki csak e termek alkotásához hozzájárult, még a
festőkre is elragadt az. Nem elég, hogy Velencze ellenségeit
szétzúzott, porbavert, megalázott alakoknak festették; az ifjú
Palma roppant nagyságú művében: a Végitéletben hűtlen kedvesét is
odafestette a pokol lángjaira vetett kárhozottak közé. Egyik ember
a másiknak mutogatja évek századain át: «nézzétek: az ott Palma
hűtlen kedvese!» Míg Pietro da Lizieri a Dardanellákban folyt
tengeri harcz-képén saját magát örökítette meg, egy lánczait
letépett rabszolga meztelen alakjában, ki egy késsel muzulmán
zsarnokát gyilkolja le.</p>
<p>Tovább megyünk a vérontó dicsőség, az embernagyságontúli hatalom
örök emlékei közőtt; kilépünk az erkély ablakán, melyen az ujon
választott doge a tiarával fején, megmutatta magát a piazzettán
egybegyült népnek; megállunk a szószék előtt, a tanácskozások
termében s végig fut gondolatainkban, hogy a kik egykor itt
beszéltek, <span class="pagenum"><a name="Page_299" id=
"Page_299">-299-</a></span> azoknak a szavait hogy félte hajdan
három világrész: most ciceronénk áll benne s magyarázza, hogy a
szószék két oldalára faragott fa-zseb a szónok zsebkendője és
burnótszelenczéje számára volt rendeltetve. Az az óriási bronz
kétfejű sas pedig nem Austria jelvénye, hanem a johannita-rend
olvasó támlánya volt, a mit Morosini hozott el diadaljelvényül,
mikor Moreát elfoglalta.</p>
<h3>XIII. A SOHAJOK HIDJA, A BÖRTÖNÖK.</h3>
<p>A Sala della Bussolában még ott van a falon a vasszekrény,
melybe kivülről, az oroszlánszájon bedugott névtelen feladások
levelei hullottak: ajtaja nyitva áll már: a három inquisitor kulcsa
nem jár bele többé.</p>
<p>Nem okoz nehéz szívdobogást többé átlépni a «tizek tanácsának»
termébe. Sok emberre nézve egyértelmű volt: azt először meglátni s
utolszor látni a napot. A fekete álarcz alá rejtőzött birák nem
ülnek többé a végzetes asztal előtt, melynek viaszgyertyái még
halaványabbá tették az egyetlen látható arczot: a vádlottét. Hanem
a nagy egérfogó egész készüléke még most is meg van. A terem egyik
szögletéből nyulik be egy farekeszték: nagyon hasonlatos az
egérfogók bejáratához, e szűk gádor még egy közép deszkafal által
kétfelé van osztva. Az egyik osztályon át vezették be a vádlottat a
terembe: a másik osztályon vezették ki az elitéltet a teremből.
Innen csak a sohajok hidjára van a kijárás. A «Ponte dei Sospiri»
köti össze a dogek palotáját a halálra itéltek börtönével, mely a
csatorna tulsó oldalán fekszik. A Doge-palota saját börtönei, a
«pozzi»-k, miknek talapját a tenger árapálya mosdatja, a fogságra
itéltek számára voltak rendelve: azokból még volt remény a
kiszabadulásra, de a kit a sohajok hidján átkisértek, az leszámolt
az élettel.</p>
<p>Tömör gránittömegekből épült boltiv az, teteje, oldala, talapja
kő. Két sikátora van, közfallal elkülönözve. Az <span class=
"pagenum"><a name="Page_300" id="Page_300">-300-</a></span> egyik
sikátor egészen sötét, ablaktalan. Ezen keresztül mentek az örök
éjszakába az elitélt közönséges gonosztevők. A másik folyosó
közepén van egy ablak. Gömbölyű, csillagalakú nyilás, a grániton
áttört czifrázatokkal. E folyosón mentek végig a politikai és
főrangú elitéltek. Ez ablak előtt szabad volt még egy perczre
megállaniok, bucsut venni a szép külvilágtól, kitekinteni még
egyszer a mosolygó kék égre, a zöld tengerre, melyen tán akkor épen
ismerős arczok libbentek végig gondoláikon, s utolsó sóhajtásukat
küldeni utánuk. Mert a többi sóhajt már elnyelte a sziklák odva és
a tenger mélye.</p>
<p>A «prigioni» sötét előszobájában már gyertyavilágnál találunk
két börtönfelügyelőt, kik az érkező társaságokat csoportokra
osztják; az egyiknek várni kell, míg a másik feljön, mert a lejárat
és a folyosók oly szűkek, hogy egyszerre csak egy ember haladhat
végig rajtuk: itt szemközt jövőkre nem számítottak. A levegő nehéz,
fullasztó, dohos. A nehéz lépcső-ajtó felnyilik: egy halavány
nőalakot félájultan hoznak fel a kőoduból, a férfiak arcza sápadt
és homlokuk verítékes. Mi helyükbe megyünk. Oly szűk lépcsőzeten,
mint egy kürtő torka, szállunk le oly mélyen, hogy a falon
keresztül a hullámokat halljuk fejünk fölött zúgni. Itt vannak a
köztársaság börtönei. A felső osztály a közönséges gonosztevőké;
még egy lépcsőzettel alább következnek a főrangú elitéltek
börtönei. Nincs külömbség a kettő között: csupán a vaskarikák, a
mikhez az előbbieket nyakuknál és kezeiknél fogva a falhoz
szorították; külömben minden czella egyforma. Négy sziklafal, a
padmaly oly magas, hogy egy férfi a homlokát meg ne üsse benne.
Közepett egy régi faasztal, egyúttal fekhely a börtön lakójának. A
folyosó felőli sziklafalon egy akkora kerek lyuk van vájva, mint
egy emberfő: azon keresztül kapott levegőt, ételt és italt. Nem
soká volt rá szüksége. Csak hét lépéssel odább van egy ajtófél a
falba róva. Felső szemöldökfáján van egy vas csiga, alul a küszöbe
emelkedett, összevagdalva, mint egy favágó tőke. <span class=
"pagenum"><a name="Page_301" id="Page_301">-301-</a></span></p>
<p>Ide, erre a küszöbre kellett lehajtania az elitéltnek a fejét,
ott vágta el azt a hóhér bárdja. Ha halálitélete sulyosítva volt,
akkor e küszöbre ültették s arra a vascsigára vontatták fel kerekes
géppel, hogy lassú halállal muljon ki. A lefejezett vérét a tenger
itta fel; hulláját egy vasajtón lökték ki, a hol azt a köztársaság
poroszlói készen várták gondolájukkal sötét éjjel s elsülyeszték a
tengerbe.</p>
<p>Itt ezen a küszöbön folyt ki Marino Faliero vére, az ő cellája a
legelső a hat között. Utána következik az ifjú Foscari börtöne.</p>
<p>A legutolsó cella Carrara herczegé: a szörnyetegé.</p>
<h3>XIV. A SZÖRNYETEG.</h3>
<p>Annak az életével, a ki az utolsó sziklabörtön lakója volt,
később a velenczei fegyvergyárban ismerkedünk meg. Az arsenal
muzeumának főteremében, a jobboldali fal legutolsó szekrényének
egyik osztályában vannak megtartogatva Carrara herczegnek pokoli
leleményességű készülékei, a mik iszonyú életének vázlatát képezik.
Ott van egy borzasztó eszköz, a melylyel neje hűségét hitte
biztosíthatni. Csak férfiaknak mutatják meg, vagy oly nőknek, a kik
már olvasták Dumas legujabb darabját. Mindjárt mellette egy
érczdiadém, mely kinzó szerrel a nő fejét átszorítva, csikarta ki
attól a titkos imádó, a vetélytárs nevét. Aztán jön egy kapukulcs.
Az a vetélytársnak lett elküldve, hogy azzal titokban felnyithatja
a palota oldalajtaját. Hanem a kulcsban egy egész pokolgép van
elhelyezve. A mint a zárban elfordítják: a fogantyúból egy éles
szigony pattan elő, mely rögtön-ölő méreggel van befertőzve. Az
éjjeli látogatót az megölte. Azután látható egy kis aczél tegez:
akkora, hogy egy köpeny oldalzsebében elfér. Ehhez finom mérgezett
aczélnyilacskák készítvék, mikkel a féltékeny herczeg vágytársait
messziről, észrevétlenül <span class="pagenum"><a name="Page_302"
id="Page_302">-302-</a></span> sebezé halálra. Utoljára jön egy
czédrusfa ládikó, olyan mint egy ékszertartó. Csakhogy ékszerek
helyett pisztolycsövek vannak benne elhelyezve. Ezt ajándékul küldé
egy hölgynek, ki szerelmét megvetette, s a fölnyitáskor a pokolgép
agyonlőtte a szép asszonyt. Ez volt a legutolsó vétke Carrara
herczegnek. Ez a sóhajok hidjára s az átkok vermébe vezette. A
priggionik multja igazolva van. A hol a bűn ilyen hatalmas volt,
ott a büntető kéznek is ilyen erősnek kellett lenni.</p>
<h3>XV. EGY JELZETLEN KÉP.</h3>
<p>E börtönöktől visszatérve, még egyszer végigmegyünk a
Doge-palota termein s még egy pillantással üdvözöljük a Dogék
collectiv arczképsorozatát, s a milliókért sem drága historiai
festményeket a világ első művészeitől, a megörökített dogékkal;
Enrico Dandolo, Andrea Contarini, Domenico Michieli, Sebastiano
Ziani, Antonio Grimani, Pietro Loredano, Francesco Dona, Cicogna
hirhedett dogék csupa triumfális csoportozatokban s keresve
keresünk Velencze hősei és felszabadítói közül egyet, a kiről sem
az angol, sem a német kalauz-könyvek nem tesznek említést.</p>
<p>Pedig ott van ő bizonyára; csak keresni kell. A nagy tanács
termében egy Tintoretto és egy Paolo Veronese festménye közé oda
van felfüggesztve keskeny aranyrámácskában Victor Emanuelnek
olajkőnyomatú arczképe. Velencze utolsó visszaszerzője beérte egy
öt lirás arczképpel, s a fényképszülte chromolithographia a
művészecsettől megörökített dogék közepett a mult és jelen közötti
egész külömbségeknek emblemája.</p>
<p>Velenczének dogéja sincs már, a ki palotáiba zsákmányt hozzon,
Tintorettoja sincs már, a kit tíz esztendőre bezárjon – festeni; de
pénze sincsen, a mivel egyiket a másikkal megörökítse: a szeretetet
és hálát pedig elég kifejezni <span class="pagenum"><a name=
"Page_303" id="Page_303">-303-</a></span> a szinnyomat is. Az úr
nem tekint az adomány becsére; csak az adományozó szivére.</p>
<p>De bizony még valami mással is megemlékeztek Velencze
visszaszerzőjéről. A dogepalota bejárásánál a falra felrajzolták
korommal a «ré galantuomo» könnyen eltalálható carricaturáját:
azzal a sajátságos bajuszszal és szakállal. S jellemzi a kort és a
népet, hogy ezért a torzképért senki sem haragszik meg és senkinek
sem jut eszébe azt onnan levakarni.</p>
<p>Milyen iszonyú haladás: attól a festménytől, a melyen az
elnyomott nép zsarnoka lábait csókolja, – eddig a koromrajzig,
melyben a felszabadított nép szabadítójával tréfásan komázik; de
szivében szereti! Iszonyú haladás «lefelé» – és mégis
«fölfelé».</p>
<h3>XVI. A LEGSZEBB KÉP.</h3>
<p>Tizián remekműve ez: Mária mennybemenetele.</p>
<p>Tiszta, fenséges, földfeletti kép. Szellemmé alakuló emberalak.
Egyesítve benne a szent, a nő és az anya.</p>
<p>Kiszenvedt fájdalom, előérzete az üdvnek, viszontlátás öröme,
megdicsőülés: mind egy női arcz vonásaiban, egy nőalak
mozdulataiban kifejezve.</p>
<p>A művészet a tökélynek azon a fokán, a hol egy ember egy istent
teremt.</p>
<p>Sokáig nem birtam e képtől megválni. Nézése elfeledteti velünk a
külvilágot.</p>
<p>Ha van csodatévő Mária-kép: ez az.</p>
<p>A mit papnak és cathedrának nem sikerült mindenkivel elhitetni,
azt elhiteti vele a művész.</p>
<p>E kép előtt nem lehet senki mahomedán.</p>
<p>Velenczének már csak azért is fenn kell állni örök időkig, hogy
keretül szolgáljon ennek az egy képnek. Drága keret; de a kép még
drágább! <span class="pagenum"><a name="Page_304" id=
"Page_304">-304-</a></span></p>
<p>Ha még visszatérek Velenczébe valaha, csak azért lesz, hogy ezt
a képet még egyszer meglássam.</p>
<h3>XVII. A ROMBOLÁS MŰHELYE.</h3>
<p>Ha végignéztük a kimeríthetlen kincstárt, melyet az alkotó
művészet úgy megtöltött remekműveivel, hogy bár nyolczvan év óta
rabolják Velencze kincseit, még meg sem látszik rajta a hiány;
akkor nézzük meg azt a műhelyt is, a hol a hajdani világváros
romboló hatalmának eszközei vannak összegyüjtve.</p>
<p>A velenczei fegyvergyár egész városrész volt hajdan:
tizenhétezer munkásnak adott dolgot; most alig foglalkoztat
kétezeret.</p>
<p>Itt látjuk Velenczét, a támadót, a hódítót, ki a milyen nagy
volt a művészetben, épen olyan nagy volt a hadakozásban.</p>
<p>A bejáratot a hirhedett kő-oroszlánok őrzik, miket Athene
elfoglalása után hoztak ide; a lépcsőkön hevernek a nehéz kőgolyók,
mik Corynthot halomba lőtték. A fegyvertár muzeumában sorozva
találjuk a tengerészet és hadiszerek kezdetleges műveitől kezdve
fel a tökély magasabb fokáig mindazon eszközöket, miknek átkozott
feladata ölni, pusztítani.</p>
<p>Ott kezdődik a sor azon a bőrből és kötélből készült ágyun,
melylyel Pisani harczolt a szaraczénok ellen, s végződik Gritti
aczél-ágyúján, melynek bronz sárkányfeje okádta a tüzet.</p>
<p>A velenczeiek már a tizenhatodik században feltalálták a
hátultöltő-ágyút; ott áll egy revolverágyújuk is, tökéletes mintája
nagyban a mi forgó pisztolyainknak. Mitrailleuseik minden gályáikon
voltak, akként alkalmazva, hogy azokkal a gálya-rabok fellázadása
esetén az egész hajót végig lehetett seperni s uszó batériáik
mintája vetekedik a mai koréval. <span class="pagenum"><a name=
"Page_305" id="Page_305">-305-</a></span></p>
<p>Végül ott látjuk a Bucentoro mintáját. Az igazi Bucentoro,
melyről az utolsó Doge az utolsó jegygyűrűt hajította a
tengermenyasszonyának, régen nincs már, maradványai aranyos
korhadékok: a minta mutatja, hogy mi volt valaha? Csupa arany és
bibor! Egy egész roppant gálya művészfaragványokkal,
aranyevezőkkel, bibor-vitorlákkal, a minek nem volt más hivatása,
mint a symbolicus nászmenet a tenger és a köztársaság
menyegzőjénél. Megrakva a világ legnagyobb hőseivel, leggazdagabb
uraival, legkevélyebb bölcseivel; üdvözölve, megkoszorúzva a világ
legszebb asszonyaitól, s rettegve ellenségtől és versenytárstól –
és aztán szuhoktól összeőrölve a molo egyik látogatatlan zugában:
csak mintaképe hirdeti még, hogy mi volt?</p>
<h3>XVIII. HÁROM RÓMA.</h3>
<p>Az volt az uti tervem, hogy a nagy-hetet Rómában töltöm. Annyit
olvastam a nagy napok egyházi látványosságainak nagyszerüségéről
Rómában, a mik még a mi kis városainkban is minden keresztyén
pompát kihoznak a szabad ég alá, s a szabad ég alatti pompát, a
virágokat beviszik a templomokba; hogy minden puritan ascetismusom
sem volt elég legyőzni a képzelem szomjú vágyát: mind azt testi
szemeimmel láthatni, a mit képzelet és olvasmány után oly ragyogó
szinekkel látok lefestve.</p>
<p>De mind abból nem kaptam semmit. Ezt mindjárt az elején el kell
panaszolnom. Az egész nagyhét oly nyomtalanul mult el Rómában, hogy
ha a naptár nem tanuskodott volna róla, alig hittük volna, hogy
benne vagyunk.</p>
<p>A mióta Róma Olaszország fővárosa lett, megszünt a papok városa
lenni: mintha az egyház, világi birtoka elvesztésével, világi
befolyásának elmulását is akarná tüntetni.</p>
<p>Semmi egyházi pompa, semmi körmenetek, semmi <span class=
"pagenum"><a name="Page_306" id="Page_306">-306-</a></span> pápai
áldás, semmi éjjeli kivilágítás a Szent-Péter templom kupoláján!
Husvét első napján minden bolt nyitva. A nagy mise alatt adnak és
vesznek s a templomtéren teherszekerek rakodnak; az utczákon nagy
szegényesen vonul végig nehány pap nehány zászlóval, kisérve egy
csoport hajlottkorú asszonyságtól, s a Szent-Péter temploma déli 11
órakor oly üres, mint egy Muzeum, a hol az ájtatos néptömeget
bámulkodó idegenek tétova csoportjai helyettesítik, imakönyv
helyett a Bædeckerrel kezükben.</p>
<p>De erről majd később.</p>
<p>Tehát Rómában jártam s pápát nem láttam.</p>
<p>De láttam a helyett mást, a miről meg (tudtommal) mind azok nem
irtak, a kiket Róma szent falai ékesszólásra lelkesítettek. Nem is
írhattak, mert még akkor nem volt. Láttam a «három Rómát».</p>
<p>Az első: a császárok Rómája, az isteni, felséges romok: a népek
bölcsője.</p>
<p>A második: a pápák Rómája, a Szentséges szolgálatába állott
művészet városa: a népek oltára.</p>
<p>A harmadik: a nép Rómája, az új gyár-város.</p>
<p>A megérkezés napján befutottam mind a hármat, hogy az egész
összhatását birjam. Bámulatraméltó mind a három.</p>
<p>Egyenkint fogok mindegyikhez visszatérni.</p>
<p>Önkénytelen eszembe jut Lyell földtani elmélete. A földkéreg
lassú emelkedése, sülyedése temet el régi világokat, s hoz elő
újakat. Így temeti el egyik civilisatió a másikat.</p>
<p>Az a civilisatió, a minek a császári Róma székhelye volt, oly
magasra nőtt, hogy az Olymp nagyságát érte már el. E magasság
biztosította az eltemettetéstől. A keresztyén civilisatió még
magasabb volt, mert az az égig ért. Ez eltemette a régi Rómát. És
most jön a harmadik Róma. A találmányok civilisatiója nem jár sem
az Olympra, sem a csillagokhoz, az a földön marad, az <span class=
"pagenum"><a name="Page_307" id="Page_307">-307-</a></span>
nivelliroz, egyenlővé tesz: úgy temeti el az útjában levőt.</p>
<p>Az új civilisatió egész halmokat hordatott le a Tiber mentében,
sima területet lapályozva egy új város számára, melynek lapját még
ott, a hol semmi épület nincs, szabályos, kövezett utczák szelik
keresztül, másutt már négy-ötemeletes házak sorai emelkednek;
nincsenek czifra faragványaik; munkások, kereskedők lakásai azok,
tornyok helyett gyárak kéményei emelkednek ki közülök.</p>
<p>A mostani olasz királynak az az eszméje, hogy Rómát egyenesen
összeköttetésbe hozza a tengerrel, s akkor a világ első városa, a
szent Róma, kereskedő város fog lenni. A gyárváros egyre nagyobb
tért foglal s ez az új civilisatió, mely a régit elhantolja.</p>
<p>A császárok Rómája «kenyeret és játékot» adott a népnek; az
egyház Rómája adott a népnek «békét és üdvöt»; az új Róma ad neki
«munkát és szabadságot».</p>
<p>Mikor végig tekintünk a palatini romok magaslatáról a három Róma
felett, ez a gondolat nehezül szivünkre: ime e dicső romok, mikben
az alkotók szelleme túlélte az alkotott művet; – távolabb a
felmagasló épületóriások, a miknek élő kövei túlélték a szellemet,
mely őket alkotta. S eltakarva tőlük az, a mi nem számít a jövőre,
mely a jelen számára épít. «S a mi a jelennek igazán él; az él
igazán örökké».</p>
<h3>XIX. A RÓMAI BÉRKOCSIS.</h3>
<p>A mi az egész világon annak az erénynek a jelképe, a mit
«isteni» melléknévvel szokás megtisztelni: t. i. a «gorombaságnak»,
– a bérkocsis: az Rómában a legrokonszenvesebb népelem. Mikor
megpillantja a közeledő idegent, feltartja az újját, mint az
iskolásgyerek, azzal ajánlja szolgálatát. S szolgálata nem csak
arra terjed ki, hogy vendége csontjait összerázassa: egyuttal
kalauzul is <span class="pagenum"><a name="Page_308" id=
"Page_308">-308-</a></span> szolgál neki. A római fiakker mellett
fölösleges a Cicerone. Rábizhatja magát a jövevény, az elhordja őt,
tervszerüleg beosztva az időt és látnivalókat. Útközben nem kiabál
a gyalogjárókra, még az útban veszekedő kis kutyákat is kikerüli.
Még a lovával sem illetlenkedik; ostorral sem biztatja, hanem olyan
hangokkal, mint a kecskebéka ümmögése, s nyájas hizelgésekkel
igyekezik azt jó igyekezetre birni. Végzett körút után beéri az
árszabály szerinti fizetéssel, s ha még egy félfrank borravalót is
kap, másnap reggel ott strázsál a hotel ajtó előtt s jelenti magát,
mint régi ismerős. Rendesen egylovasok a római bérkocsik, nyitott
négy üléses könnyű hintók; a férfi utas azonban a kocsis mellé
szokott kiülni s kettőjük között van egy esernyőnyél, abba, ha
zápor jön, hirtelen beledugják a nagy umbrélát s se kocsis, se
utazó nem ázik.</p>
<p>S ha megtudja a bérkocsis, hogy az utas vagdal valamit az olasz
nyelvhez; sőt épen azt, hogy magyar, és hogy tudja, ki az a
generale «Turr» «uno dei mille»: akkor épen megered az ékesen
szólása, s beszél a romok előtt a régi római történelemről, az új
városnegyednél Róma jövőjéről, olyan okosan mint egy képviselő;
elmondja a művészek neveit, a kik a megbámult remekműveket
készítették, s ha látja, hogy utasa jól megrakta már a zsebeit a
romok közül felszedett kő- és cserépdarabokkal, eszébe juttatja,
hogy nem csak kővel él az ember, hanem kenyérrel is, s elviszi a
leghiresebb – kurta korcsmába; melyet ad formam «lebuj» lehetne
«felbuj»-nak nevezni s a hol az ember legolcsóbb áron kaphat igazi
«cugina italianat» s visszajön értünk s megkérdezi: jól
ebédeltünk-e?</p>
<p>No, de a «római kenyér» és római étlap megérdemli, hogy arról
egy önálló fejezetben emlékezzünk meg; mert áll az, hogy «mondd
meg, mit eszel? s én megmondom, hogy ki vagy?»</p>
<p>Előbb azonban maradjunk a köveknél. <span class=
"pagenum"><a name="Page_309" id="Page_309">-309-</a></span></p>
<h3>XX. A LEGNAGYOBB KŐHALOM.</h3>
<p>A világ legnagyobb kőrakása, mit emberkéz hordott egymásra: a
Colossæum.</p>
<p>Mint egy nagy vulkán kiégett krátere, mint egy körhegy a
holdban, fogja körül a falgyűrű az óriási tért, mely elég nagy volt
arra, hogy benne hadihajók tengeri ütközetet játszanak.</p>
<p>Olyanok ezek a falak, mintha titánok rakták volna össze, istenek
elleni harczaik várművéül. Óriási kőtömegek, az újabbkori építkezés
fogalmait messze túlhaladó magasságig felhalmozva, karzat karzat
fölött, szilárd boltozatokkal, s a hol a legmagasabb kőfolyosó a
többi fölé emelkedik, még azon túl egy iszonytató kőfal, mely
kapunagyságú ablaksorozatával az egészet körülkeríti. A meredek fal
keleti oldalában, a legmagasabb helyen két kőből faragott kiülő
erkély. Egy oldalán nagy rés tátong. A mi innen hiányzik, abból
palotákat, templomokat építettek a keresztyén Rómában, míg egy pápa
megtiltá a szent rombolást s a düledező részhez új falat
építtetett, mely azt fenntartsa.</p>
<p>Az ember elvész, mikor e nagyszerű romok kapuján belép. Oly
mérhetlen nagyságot talál maga előtt, hogy elenyészni látja az
embert az emberi műben. A multak álmai kisértenek minden nyomon.
Itt a rekesztékek, a mikből egyszerre százával ereszték ki a távol
világrészekből összefogott fenevadakat; a tér közepén a
királygyertyával benőtt tér, a hol azok a keresztyén vértanukat
összetépték: látványul a fölséges népnek. A tér egy harmadát
elfoglalják a vízvezető művek maradványai, mik tengeröböllé
változtatták az amphitheatrumot. A vizipók tánczolva fut végig a
sötét tükrön, s lomha fehér kigyó huzódik be a kövek közé: ez az
egész látvány most. S a tapstól visszhangzó rengeteg karzatok
mellvédjén aláhajlik <span class="pagenum"><a name="Page_310" id=
"Page_310">-310-</a></span> a buján tenyésző rekettye, s méhdöngés
az egyedüli hang a méla csöndben.</p>
<p>A nagy romóriás egyedüli őre csekély díjért felnyitja előttünk a
nagy rácskaput, mely a karzatokhoz felvezető lépcsőket elzárja. Még
minden lépcső ép. A kemény égetett téglát a quirites sandaltalpai
nem birták elkoptatni. Egyik karzatról a másikra kapaszkodunk fel s
mikor a legmagasabbat elértük, a honnan tovább nem vezet lépcső,
akkor egy még egyszer oly magas kőtömeget látunk magunk fölött. S
az átelleni épületrészt már a távol köd fátyola homályosítja. Két
átelleni fal visszhangja a hexametert mondja el egymásnak. S a
szemközt levő fal boltives ablakain át a Quirinal rózsaszinű
baraczkvirágos ligetei mosolyognak keresztül a lemenő nap
verőfényében. Lenn a Colossæum óriási udvarán már este van: hűs
árnyék, harmat a füvön és szellemsóhaj a légben.</p>
<p>Mikor még negyvenezer ember tapsolt a nap hősének, a győztes
gladiatornak, s tyrusi selyemtől suhogó szép asszonyok tépték le
sáfránnyal szőkített hajfürteikről a koszorukat a győztesek
számára!</p>
<p>Mily megoldhatlan talány: hogy ugyanazon népből, mely a
Colossæumot építette, születhetett egy Horácz, egy Ovid, egy
Cicero, egy Tacitus, egy Seneca, egy Justinian, kik a kéjvadászat,
kegyetlenség, rabszolgaság és zsarnokság, ember és istenüldözés e
rémpalotája mellé, a szellemnek ép ily titani mérvű colossæumát
tudták felépíteni. Csakhogy az ő colossæumuk nem omlik össze
soha.</p>
<p>Itt állunk a szédítő magasban, s nézzük, hogy töltik be
lassankint az árnyak ez óriási temetőt, a hol a halálnak tapsoltak
s a halottakat kikaczagták; míg az Ave Maria harangkondulása
tudatja velünk, hogy vége a mai napnak. Rómában este hat órakor van
az éjfél.</p>
<p>S a mint a nagy árny, az est, alászáll, felkölti rokonait, az
alvó árnyakat. A képzelem és az emlékezet megnépesíti a holt
pusztaságot. A karzatok megtelnek zsibongó néppel; a Flaviusok
amphitheatruma előtt áll titáni <span class="pagenum"><a name=
"Page_311" id="Page_311">-311-</a></span> sziklára emelve Apolló
óriási rézszobra: Zenodor mesterműve, napbanéző istenarczát nyugat
felé fordítva. A másik pillanatban már nem az istenarcz emelkedik
az ércz vállakon: egy kondorhajú fő, felvetett ajkakkal, kiülő
homlokkal cserélte fel azt: ez Domitian feje. A cæsar hatalmasabb
volt, mint az isten: lefürészelteté a szobor fejét s saját képmását
adta Apollónak.</p>
<p>Benn a néptömeg tapsol, a kétkerekű szekerek, élénk szinű
öltözeteikben pompázó versenyzőikkel, dörögve futnak, a jelköveket
kerülve. A porfelleg arany köde elfedi őket. A kocsidörej
kardcsattogásba megy át. Eleinte gyönge az, de szaporán hangzó.
Asszonyok vívnak karddal; szép római delnők, rövid öltözetben,
nyilvános porondon küzdenek egy kedves miatt. Egy elesik, sikoltása
hangzik, a nép tapsol s kiáltja a győztesnek: «öld meg!» «Öld meg!»
visszhangozza a kerek sziklaépület s ezernyi gladiator omlik elé a
börtönajtókból, egymásnak véres találkozót adva; a rekesztékek
torka előokádja fenevadait, az elefánt gázol a husgomolyon
keresztül, melyet egymásba harapott óriás macskafaj, Lybia
fenevadai s a mindennél fenevadabb ember képeznek; középett egy
csoportban fehér ruhába öltözött nőket vesz körül a dicsfény, körül
ádáz tusa és marakodás jelenetei; míg a kiomló vértenger lassankint
eltakarja valamennyit: martyrt és szörnyeteget s az amphitheatrum
öble átváltozik tengerkebellé. Gályák úsznak rajta, bibor
vitorlákkal; rostrumaikkal keresik egymás oldalát, a gályák között
eleven alligatorok és tengerszörnyek úszkálnak riadtan; a császári
erkélyen, rózsakoszorus fejét egy szép asszony ölébe hajtva, hever
egy kifestett arczú férfi alak: egy cæsar. Kezének hanyag mozdítása
jelt ád a tengeri harcz megkezdésére. Minden szem a gályákon függ.
A szép asszony is jelt ád fekete szemei egy villanásával s arra egy
ifjú alak odarohan a cæsarra s tőrt üt a keblébe. De keze
reszketett, rosszul talált, csak megsebesíté. Egy rémületes ordítás
hangzik: negyvenezer ajk ordítása; a <span class="pagenum"><a name=
"Page_312" id="Page_312">-312-</a></span> szép Lucilla, s a vakmerő
Quintinian alá hullanak az erkélyről, s a Colosseum kapuja elkezdi
okádni kifelé a futó néptömeget.</p>
<p>Aztán átalakul a Colosseum erősített várrá, az olasz hűbéresek
harczolnak fejedelmeikkel; a Frangepanik verik vissza az ablakokból
ostromló ellenfeleiket; az első rést a titani falakon a római
katapulták és balisták maguk segítik törni.</p>
<p>Egyszer aztán megmozdul valaki az odaalant lakók közül; talán
Plutó? vagy Gea? vagy a három alvó császár, ki ez épületóriást
emelteté? a föld megrázkódik a harczolók alatt, (1381.) s a
Colossæum egyszerre azzá lesz, a mi most: egy szép omladék. Közepén
egy egyszerű kereszt. Az újkor diadaljelvénye s a multnak
sirkeresztje.</p>
<h3>XXI. A CSÁSZÁRI ROMOK.</h3>
<p>A nagyszerű amphiteatrum mellett áll még a római műemlékek egyik
első remeke, Titus diadalkapuja s túl rajta terül – nem: –
emelkedik a Palatin romja.</p>
<p>A régi Róma. Eltemetve vandal és keresztyén boszuállóktól s
ismét napvilágra kiásva a keresztyén egyházfejedelmek rendeletéből.
A mostani nemzeti kormány egészen napvilágra hozta azt már.</p>
<p>Még romjaiban is «emelkedik». Soha meg nem alázható rom.</p>
<p>A főbejáratot a kormány közegei őrzik s egy frank díj mellett,
kivánatra, ugyanazok vezetik a látogatót körül a régi Róma
épületmaradványai között.</p>
<p>A fenséges romokat befutotta hosszan valami apróvirágú fehér
rózsa, mely Róma szent omladékain oly buján tenyészik: a meleg
verőfényben egészen felveszi az illat a csendes várost. A «csendes
várost», a hol egykor Cicero tartotta casilináriáit, a hol a
diadaluton át a hazatérő császárok tartották bevonulásokat,
kocsijuk előtt <span class="pagenum"><a name="Page_313" id=
"Page_313">-313-</a></span> fogoly királyokkal, a honnan Nero nézte
Róma leégését: ott most egy magányos őr számlálja elő az idegennek:
ez itt Cicero háza volt; fürdőjében még most is vastag zuhatagban
hull alá húsz lábnyi magasból az ide vezetett patak. Amott Jupiter
Stator templomának romja. Néhol még látszik a falon a szürkésfehér
márvány burkolat: a kiszabadított tér még fedve van a roppant
széles fehér kőtáblákkal, s egész sor oszloptalap mutatja, mily
óriási teremnek kellett e helyen állni, a hol egykor a senatorok
hordszékei gördültek végig. Amott egy oszlopfő, egy csonka torzó a
Nero számára készült piedestalon. Ez a sötét folyosó vezetett
Jupiter basilicájához; s amaz, a mély ösvény meredek lépcsőivel
volt egykor Livia fürdőhelye: a nymphæum. A «piscina», a császári
palota tojásdad alakú halastava, most be van nőve árvácska
virággal, s az ædes Jovis victoris oldalából a bércse fűzérei
csüggnek alá.</p>
<p>Keresünk emléket a «Monte testaceo» töredékei között. Ez egy
nagy halom, mely azon agyagedények cserepeiből támadt, melyekben
Róma tributarius népei küldték a hódító városnak évi adójukat.
Egész hegy támadt belőlük. Olyan jó cserép most, mint maga a Domus
Tiberina.</p>
<p>E császári palotának minden rejtekét csak a legutóbbi években
szabaditák ki napvilágra. Díszes márványlépcsőkön haladunk le a
szobákig, a hol a fényűző császár lakott. A tizenhét század előtti
pompából még maradt meg valami. A tornáczok mozaik talapja még ép s
a szobák, a hol a cæsar ebédelt, aludt, mulatott, még tartogatják
büszkeségük kincseit: a gyönyörű frescokat. Maga az a vakolat, a
melyre a frescok festve vannak, valami oly szilárd, vastag tömegből
készült, hogy az, mint a márvány fekszik a falon, fényes és síma. S
a színek oly elevenek még, hogy a leggyöngédebb árnyalat sincs
elveszve bennük. Egyik szoba falát azon mythologiai jelenet
diszíti, a hol Junó parancsára Argus őrzi «Io» nymphát, Mercur
pedig Jupitertől küldve jő, a nymphát üszővé változtatni és
elszöktetni. <span class="pagenum"><a name="Page_314" id=
"Page_314">-314-</a></span> Junót a háttérben, magas piedestalon,
mint istenszobort látjuk. Az arczok kinézése most is oly eleven
még. Io homlokán látszik, hogy nőnek a szarvacskák. A másik szoba
fresco-festménye Galatheát és Polyphemust ábrázolja. S mióta e
képeket festették, hányszor megnőtt már azóta a palotarom fölött a
cserfa s hányszor kivágták róla! Az örökzöld cserfa e romvilágnak
otthonos lakója. Az veszi körül az auguarium tömör épületét, hol
hajdan a sasok röptéből jövendőt jósoltak; az takarja a Romulus
rakta falakat, mik a Porta Romanáig vezetnek bennünket s onnan
áthaladunk Caligula palotáján, végig annak a hidnak a töredékén,
melyet a magát istennek nevező császár e palotától a Capitoliumi
Jupiter templomáig építtetett, hogy mikor szükségét látja:
istentársával bizalmasan találkozhassék! Most csak egy ölnyi rész
van még épen e vakmerő hid márványból faragott mellvédéből. A
világuralkodó palotájának megnyilt boltozatai mélyen sötétlenek
alattunk, félig temetve összetört oszlopfők művész faragványú
romjaival: halomraszórt kincstár, egy muzeum verembe temetve.
Előttünk pedig terül a száztemplomú világváros, melyből egy óriás
templomkupola magasra emelkedik s eltakarja a lemenő napot.</p>
<p>Ez a második Róma.</p>
<p>Az első alszik már. Annak a napja másfélezredév előtt
lement.</p>
<h3>XXII. ÁLMODÁSOK RÓMÁBAN.</h3>
<p>Egy hét Rómában csak arra elég, hogy álmodni tanuljunk róla.
Arra, hogy megismerjük Rómát s beszéljünk róla, hosszú idő és
hosszú tanulmány kell.</p>
<p>Az egész város a legáldottabb vidék panorámájába helyezve, a hol
a természet bőkezű kedvében minden pompáját felpazarolta, hogy
azzal, a mit az ember nagyszerűt alkotott, még gyönyörűségessé is
varázsolja.</p>
<p>Ha annyi dicsőség, oly fényes mult nem volna kötve <span class=
"pagenum"><a name="Page_315" id="Page_315">-315-</a></span> hozzá:
a természet maga a világ központjává emelné e várost. Itt örök
tavasz van. A hegyeket ezüstfényű olajfaerdők lepik; vén törzsek,
összeboruló lombokkal, miket soha el nem hullatnak; a pálma már
otthonos s levélüstökét egy csoportban emeli a terepély piniákkal
és oszlopegyenes cziprusokkal, miknek lombja feketét játszó zöld; a
télen viruló naspolya édes, zamatos gyümölcse, mit éghajlatunk nem
ismer, ott már april elején arany fürtökben virít ki a kertek
zöldje közül; s a tápláló anya emlői gazdag forrásokkal árasztják
el a várost.</p>
<p>S mindezt kitölteni az emberi alkotás műveivel egyesült kétezer
ötszáz éves kultura, világhatalom, egész földrész halomra hordott
kincse, hódítva és önkényt kinálva s mind ezen századoknak
uralkodói és lángelméi kellettek.</p>
<p>Rómának a neve «az örök város». Az is marad az örökké.</p>
<p>Még a mit a föld alatt bir, az is az örökkévalóságé.
Catacombáinak labyrinthüregében nem csak nemzedékek földi
maradványai, de korszakok története van lerakva.</p>
<p>Az új korszak monumentalis épületei oda vannak rakva a hajdankor
emlékeire, mint egy talapzatra: templom templom fölé. Az új
palotasorok előtt terül el a hajdani Forum Romanum, még fennálló
egyes és hármas oszlopmaradványaival, diadalkapuival; a Saturnus
templomába egy új palota van befalazva, s Nero Circusa fölött a
Szent-Péter-egyház emelkedik. A Capitolium hajdankori templomai,
erődei eltüntek már, de az új alkotás még tartogatja a réginek
megmaradt remekeit, a miknek gyémántja a capitoliumi Vénus-szobor;
egy teljesen épen maradt szobrászmű, melyet a vandal pusztítás elől
úgy szabadítottak meg, hogy egy pinczébe befalazták. E szobor előtt
elfelejtjük, hogy az nőt ábrázol, csak az istennőt látjuk
benne.</p>
<p>A Capitolium titáni lépcsőzete mellett van egy vas ketrecz;
abban tartja a római kegyelet a hagyományszerű <span class=
"pagenum"><a name="Page_316" id="Page_316">-316-</a></span> nőstény
farkast, annak az emlékezetére, hogy Róma első alapítóit, a kitett
ikercsecsemőket, egy nőfarkas szoptatta.</p>
<p>És erről eszünkbe jut a Vatikán. Ott is tart a római kegyelet
egy vallásos tisztelet által isteni nymbuszba burkolt földi-alakot,
kinek, elődeivel együtt annyi nagyságát köszönheti s ki nem ily
szűk vasketreczbe ugyan, de mégis zárva van; nem kényszerből, de
még sem önkényt; s kinek a világuralom után a Vaticán roppant
palotája nem tágasabb börtön, mint az erdők urának a capitoliumi
rekesz.</p>
<p>A boltkirakatokban egymás mellett árulják képeiket: a Romulust
és Remust szoptató «lupát» s az áldásra emelt kezű «pápát.»</p>
<p>Az eltünt nagyság mindig tiszteletet gerjeszt.</p>
<p>Miért nem mentem el a pápát meglátogatni? kérdik tőlem itthon.
Hisz ő hozzá könnyű bebocsáttatást nyerni, csak kérni kell azt.</p>
<p>De hát miért mentem volna oda?</p>
<p>Hogy hazudjam előtte azt, a mit nem érzek? Hogy eltagadjam
előtte azt, a mit helyeslek? Hogy világi fejedelemségének
megszüntét mindig óhajtottam. Hogy hive vagyok a népszabadságnak, a
felvilágosodásnak. Mondjam ennek az ellenkezőjét, mint annyian
mások, s aztán dicsekedjem vele a nevető világnak, hogy sikerült
játékot űznöm egy eszmevilág romjai alá temetkezett
tiszteletreméltó ősz alakkal?</p>
<p>Mikor végig álmodtuk ezt a nagy álomlátást, melyben a restaurált
classicus romok, a földalatti catacombák, koponya-diszletekkel, a
Trevi «aqua virgo» szökőkútja Neptun csoportozatával (szobrászremek
és zuhatag együtt), a Capitolium szoborgyüjteménye, maga a Vaticán,
a hajdankor remekeinek egész Walhallája, a császárszobrok
gyüjteménye, az ezredéveket számító istenalakok és emberistenek, s
a még náluknál is régibb egyptomi mumiák csoportja, Rafael stanzái
és loggiái, a Pál templom «extra muros», az Angyalvár, s maga a
leirhatatlan Péter templom, <span class="pagenum"><a name=
"Page_317" id="Page_317">-317-</a></span> melynek minden kövében
egy művész lelke s minden köve alatt egy szentté emelt ember hamva
nyugszik; ennyi nagyszerűnek összesített sulya önkénytelenül
meghajtja fejünket annak következetes alkotói előtt, kik ivadékra
adták egymás kezébe a megkezdett művet s nem birjuk kedélyünket
megszabadítani attól a nyomástól, hogy mind ennek vége: az újkor
ilyeneket nem alkot.</p>
<p>Hiszen az újkor is épít még ily nagyszerű templomokat. A bécsi
műtárlat kupolája nagyon hasonlít a Szent-Péter templomáéhoz. Az
újkor apostolai oda is összehordták mind azt, a mi az embert
üdvözíti itt a földön, s mi magyarok tíz milliót hordtunk oda
azért, hogy e szentségeket bámulhassuk, és most? a hány pápának és
martyrnak a hamva nyugszik e kriptákban, annyi gyárnak és
iparvállalatnak a papirja nyugszik az «exhibitionsek» kriptái
fenekén s részvényeiknek czifrázata helyettesíti Michel Angelo
basreliefjeit s nagy kérdés, hogy melyik kor volt a bigottabb:
az-e, a melyik elhitte a papnak, hogy az számára megszerzi a
mennyországot, s azért odaadta neki verítéken szerzett vagyonát s
látta épülni e földön e csodaműveket, s lelkében a paradicsom
gyönyörűségeit: vagy az, a melyik elhitte a szédelgő nyeglének,
hogy az neki egy forintból kettőt tud csinálni, s a holnapi
kényelem reményeiért adta oda neki a mai keresményét s épített
rajta gyárakat, mik nem dolgoznak, vasútakat, mik nem közlekednek
és fellegvárakat, a miket elfujt a szél.</p>
<p>A «realismus bigotteriája» még több milliárdot beleépített a
maga templomaiba, mint a vallásos vakbuzgalom. A néptömeg csak úgy
elámítható most, mint a középkorban: akkori prófétáinak elhitte
azt, hogy azok megtudják őt szabadítani a bűnei terhétől, a
mostaniaknak pedig elhiszi azt, hogy azok megtudják őt szadítani az
adósságaitól és a munka terhétől. <span class="pagenum"><a name=
"Page_318" id="Page_318">-318-</a></span></p>
<h3>XXIII. A MIT ÉBREN LÁTUNK.</h3>
<p>Husvét első napjának egész délelőttjét a Szent-Péter templomban
töltöttük. Korán elmentünk, nehogy kiszoruljunk a néptömegtől; s
csaknem üresnek találtuk a templomot. A látogatók csoportja
többnyire idegen utazókból állt: óvatos angolok, selyem
házisipkával fejükön, kezükben a háromlábú szék, hogy a hol
elfáradtak, leüljenek; művészek, kik a műkedvelőknek magyarázzák a
szoborműveket a sírboltok felett. Századok története van itt, kőből
kifaragva. Egy sirbolt felett Attila ősünkkel is találkozunk, a
mint Róma előtt állva, visszaretten az égből leszálló Péter és Pál
apostolok előtt. Revancheot kapunk azonban megszégyenített
dédapánkért egy másik csoportozatban, a hol egy német császár borul
le, mezítláb, bűnbocsánatot esdve, a pápa előtt. A pápák hatalma
meg van örökítve érczben és márványban. Te saxa loquntur. A kő még
mostan is beszél róluk. Más nem. Mikor a főoltártól visszatérünk,
az óriási épület egyik oldalkápolnájából énekhang tör felénk. Az
egész ájtatos közönség elfér ebben a kis kápolnában husvét első
ünnepén, annak is fele idegen, a ki a castratok énekére kiváncsi.
Gyönyörű ének! A távolból angyalok harmóniájaként hangzik. S mikor
elhaladnak előttünk az énekesek, vézna, összetöpörödött férfi
alakokot látunk, szőrtelen, sápadt arczokkal. Ezek a castratok.
Csak a római curia tart még ily szerencsétlen emberosztályt és a
török szultán. S ha igaz, hogy a szerályt megszüntették, úgy itt a
római curia ebbe is utolsónak maradt; az egész ünnepi szertartás
oly jelentéktelen, hogy a templom tulsó oldalán járók észre se
veszik s későbbre várják az igazi ceremoniát. A köznépet néhány
transteverino képezi, sajátszerű kecskebőr lábravalóban s szijas
szandaljaiban. A templom baloldalán tizenkét fedett gyóntató sátor
van felállítva, különféle nyelvűek számára; <span class=
"pagenum"><a name="Page_319" id="Page_319">-319-</a></span> kevesen
látogatják. A bűnbánónak végül a gyóntató atya, egy hosszú,
ostornyél alakú pálczával gyöngéden a fejére üt. A főoltárhoz
legközelebb álló sátor felirata: «pro lingva hungarica», látszik,
milyen kegyelt nemzet voltunk Rómában, nem láttam benne sem papot,
sem gyónót.</p>
<p>A szűk kiséretű processió a főoltárhoz halad; az idegeneket az
egyházszolgák figyelmeztetik, hogy legalább az alatt, míg a szent
mise tart, ne magyarázzák fennhangon a szobrok történetét s ne
ácsorogjanak a pontificáló előtt. Egy padban három úri nőt láttunk
térdepelni, a kik imádkozni jöttek ide.</p>
<p>Még mindig vannak, a kik azt hiszik, hogy az igazi, nagyszerű
szertartás ezután fog következni s leülnek a bronz tabernaculum
lépcsőire, mely az apostol hamvait fedi s annak érczszobrával
szemben.</p>
<p>Ez annyiszor látott érczszobor jobb lába túlér a piedestalon, s
az a két lábujj fényes. Azt mondják róla, hogy az ájtatosok
csókjaitól lett olyan fényes. Most is jöttek oda minden rendű és
nemű hívek, zarándokok, katonák, nők, parasztok; előbb megtörülte
mindenik a tenyerével a szent szobor lábát, azután megcsókolta. Az
utána jövő szintén sietett az előtte járult csókjának a nyomát
letörülni a lábról, mielőtt a saját ajkait hozzáértetné. Nem az
apostol iránti tisztelettől lett az az ércz oly fényes, hanem a
felebarát iránti utálattól.</p>
<p>Végre elhangzik a harangzúgás, tudtunkra adva, hogy a mai nap
ünnepi szertartásának vége van. A pápa nem oszt több áldást a
népnek. A ciceronék tovább magyarázzák a szobrok historiáját az
angolaiknak.</p>
<p>Ez a husvéti ünnepély a Szent-Péter templomában 1876-ban.</p>
<h3>XXIV. A KOLDULÁS RÓMÁBAN.</h3>
<p>A hol az államfő maga is világszerte gyüjtött Péterfillérekkel
fedezte a civillistáját, a hol a szerzetesek adják <span class=
"pagenum"><a name="Page_320" id="Page_320">-320-</a></span> a jó
példát az alamizsnaszedésben, ott nem lehet csodálni, hogy maga a
köznép is úgy hozzá szokott a kolduláshoz, hogy ezt egészen rendes
életmódnak tekinti. És ezt teszi qualificált jó izléssel, a hogy
egy classicus műveltségű város népéhez illik: egy szál
virágocskával megkinál, vagy gyufával tisztel meg; fényképeket
mutogat, azokkal vámol meg; mozaik kavicsokra váltja fel a tíz
centesimodat; faleveleket tép le emlékül a számodra s soldot kap
érte; szalad a kocsid után, csoportostul, mint nálunk a faluvégi
czigány-gyerekek; sőt elég valakire nyájasan ránézned, hogy
mindjárt tartsa a markát.</p>
<p>De hát mit csodálnók? Mikor ehhez van szoktatva minden ember. A
ki a templomba belépő előtt félrehuzza az ajtófedő bőr-függönyt,
tartja a markát, a sekrestyés tartja a markát, a magyarázó abbé
tartja a markát a Vatikánban, míg a gyüjtemények tárát végig
nézzük, tizenkét rendbeli úr jön elénk, a ki minden ajtónál tartja
a markát, a Lateranban pedig épen meg is kérdi, hogy az adott
borravaló hány ember illetményét képezi? Az egyházi Rómában úgy
látszik csak kétféle néposztály volt: az egyik, a melyik lefelé
fordítva, a másik, a melyik felfelé fordítva nyujtotta ki a
tenyerét.</p>
<p>Ezzel ellentétben van aztán mindaz, a mi a kormány kezelése
alatt áll. A Capitolium őrei még a kinált borravalót sem fogadják
el; még a felöltönyök, esernyők őrzéseért sem fogadnak el semmit s
a munkás, a ki a Forum romanum ásatásaiban izzad, nem vehető rá
semmi pénzzel, hogy egy kőtöredéket emlékül elhagyjon vinni az
idegennek. Ez már a kormány embere. Ez már a «harmadik Róma»
lakója.</p>
<p>A mostani kormány ezt a koldulásra kapatott népet hozzá akarja
szoktatni a munkához és munkabérhez.</p>
<p>S minő munkához és minő munkabérhez!</p>
<p>Itt nincs öt pihenő hónap, mint boldog hazánkban, a hol ha a tél
beszorít, pipázhat gazda és cseléd. Itt teljes tizenkét hónap az
esztendő. A napszám pedig egy frank: <span class="pagenum"><a name=
"Page_321" id="Page_321">-321-</a></span> azaz negyven krajczár. S
az olasz megél belőle. Igaz, hogy minden nap dolgozik. Már husvét
másod-napján mindenütt kapáltak a mezőn, s csinálták az útakat. Az
életmód is olyan; az olasz munkás reggelire ánizsgyökeret eszik,
ebédre sült árticsókát minden egyéb hozzátétel nélkül, meg zöld
mandulát, ezt árulják egész nap nagy lármával minden
utczaszögleten. A mi pedig a kenyeret illeti, a mivel a római él:
az még most is ugyanolyan, a milyen a Grachusok idejében volt, a
mikor a kenyeret csak arra használták az asztalnál, hogy kezeiket
beletörölték evés után s aztán eldobták a rabszolgák számára. Itt
nem lehet kenyéririgység. Sőt értelmét veszti a szent mondat: «a ki
tégedet kővel hajít meg, hajítsd vissza kenyérrel», mert az a római
kenyér mellett semmi külömbséget nem tesz. Aztán iszik rá az olasz
tiszta vizet. S jó kedve van tőle! Ah az aqua vergine vizének
tizenkétféle betegséget meggyógyító ereje van; azonkívül jó kedvet
is ád, s a ki egyszer ivott belőle, visszakivánkozik Rómába ismét;
a fiatal leányok útrakelő kedveseiket e szökőkúthoz hivják búcsút
venni. Az visszahozza őket hozzájuk.</p>
<p>Ha Victor Emánuelnek sikerülni fog a kolduló Rómából dolgozó
Rómát alakítani, bizony megilleti őt érte az «apostoli» czím. Ennek
pedig be kell következni, mert a mióta a pápa nem oszt áldást, a
mióta a nagyhéti lamentatiók sötét pompája alászállt, nincs anglus,
nincs franczia legitimista had; megszünt az idegenek tódulása.
Jajgat is minden ember, a ki az előtt a könnyenszerzettből élt, s
ha ma Garibaldi megszavaztatná a népét, hogy «o Roma, o morte?»
aligha azt nem mondaná neki a pápista Debreczen, hogy «morte!»</p>
<p>Mióta az olaszt láttam, azóta nagyon nevethetném, valahányszor
ide haza azt a honfi elkeseredés phrasisát hallom: «Koldusok
vagyunk! Koldusokká leszünk!»</p>
<p>Dehogy vagyunk mi koldusok, dehogy leszünk mi azokká! Az
idegentől mi nem koldulunk, mert azt gyűlöljük; arra pedig, hogy
egymástól kolduljunk, az kellene, <span class="pagenum"><a name=
"Page_322" id="Page_322">-322-</a></span> hogy egyikünk úr legyen,
a ki osztogat: olyan pedig nincs.</p>
<p>Mástól félek én. Attól, a mivel a spanyol hidalgó fenyegette a
nagybátyját: «ha ön nem ád pénzt, én képes vagyok a legvégsőre
vetemedni!» «S mi lesz a legvégső?» kérdék tőle. «Az, hogy dolgozni
fogok.»</p>
<p>Én is attól tartok, hogy ha egyszer a végsőig elkeseredünk, neki
esünk úgy a dolgozásnak, mint a hogy az olasz munkás dolgozik, s
akkor megverjük a németet; de úgy koldulni, mint a hogy az olasz
koldus tud, mi nem tanulunk meg soha.</p>
<h3>XXV. A SZINHÁZ RÓMÁBAN.</h3>
<p>Egyszer disputált a görög, nemzetének elsőbbsége fölött más
barbár nemzetbeliekkel: «az én hazámból szállt ki az egész világra
minden bölcseség». «Azért nem maradt hát meg benne semmi», mondá rá
az egyik barbár.</p>
<p>Hirhedett olasz művészekkel tele van Európa; az a mi Rómának
maradt, nagyon szerény igényekhez van mérve.</p>
<p>Romeo és Juliát néztük meg az operában. A dalmű elejét
elhagyták. Az egész társaság középszerű tehetségekből volt
összeállítva.</p>
<p>A rendezés nagyon mesterkélt. A tánczvigalmi duett alatt Romeo
és Juliát folyvást körültánczolják feszes menuette figurákkal s a
játszó személyzet és comparseria az ügyelőnek egy éles
füttyentésére alakul más csoportozatba, a mi nekem, ki először
láttam szinészt úgy tánczolni, a hogy a rendező fütyöl, szörnyű
komikum volt. Az operaház hat emeletes, csupa páholy, karzat nincs.
Itt szegény ember szinházba nem jár. Felvonás közben a férfisereg
tódul ki az előcsarnokba szivarozni, aztán mikor visszatér, az
előcsarnokból az egész nézőtér megtelik dohányfüsttel. Ez alatt a
szinpadon úgy szegeznek, kalapálnak, mintha asztalos, lakatos
műhely etablirozta volna rajta <span class="pagenum"><a name=
"Page_323" id="Page_323">-323-</a></span> magát. A mit más
szinpadon a csendes fúróval erősítnek meg, azt itt kalapácscsal
végzik.</p>
<p>Magánál az előadásnál érdekesebb jelenet volt az a delnő, a ki
az első felvonás alatt nagy zajjal foglalt helyet egy földszinti
páholyban cicisbeojával együtt. Fehér öltöny volt rajta, erősen
decolletirozva, az egész öltözet sűrün tele himezve gyöngyökkel és
brilliántokkal, csakugy szikrázott minden mozdulatánál, nyakán
hármas gyöngysor, brilliantcsattal, haja gyöngyfüzérekkel átfonva,
s a hajtorony közepébe brilliant paradicsommadár tűzve, mint egy
pavillon. Nem mondok sokat, ha azt mondom, hogy a rajta levő sok
drágakő, gyöngy megért «harmincz» forintot. Én még ilyen nagyszerűt
szinpadon sem láttam. Hozzá a kifestés sem hagyott semmi kivánni
valót hátra s ha a talyiga-kerék nagyságú rózsacsokrot, s az óriási
legyezőt megemlítem, csak megközelítő fogalmat nyujtottam e ritka
látvány felől, mely úgy látszik, magukat a rómaiakat is meghatotta,
mert több látcső irányult a delnő páholya, mint a szinpad felé. Azt
hiszem, valami mexicoi herczeg felesége lehetett.</p>
<h3>XXVI. DOMINE QUO VADIS.</h3>
<p>Előttem állt kitárva a föld legérdekesebb tanulmánya. Historia,
költészet, hitrege a maga legtisztább eredeti forrásaiban. S mily
kimeríthetlen források! A kövek beszélnek s én hallom és értem
szavaikat. Valaha festő is voltam, egy kicsinyt szobrász is vagyok.
Zavarba hoz a kimeríthetetlen kincs, nem tudom hol, kezdjek hozzá?
Úgy vagyok vele, mint a szegény ember, ki roppant örökséghez jutott
s nem tudja, hogyan költse el? Mentül többet foglalok belőle, annál
nagyobb lesz a tér előttem, mely még bejáratlan. Janust kell
irigylenem, hogy előre is hátra is látott, s aztán a tengeri
hydrát, melynek két szive van, kétfelé érezni vele. <span class=
"pagenum"><a name="Page_324" id="Page_324">-324-</a></span></p>
<p>Egészen elfelejtem itt, a minden népek közös hazájában, hogy még
egy külön kicsiny hazám is van s annak apró bajai, a mik neki még
is oly nehezek. Hogy nekünk is vannak szobraink, Kisfaludy,
Széchenyi; épülő félben levő basilikánk; aquincumi ősromjaink;
magasra tűzött állameszménk az önálló vámterületben s lelkesítő
dogmánk a nemzeti független bankban s ezek felett folytatott
harczaink, a mik mind olyan apróságnak tünnek fel innen a távolból
és a magasból, hogy még Brutusainkat és Commodusainkat is csak kis
kezdő betüvel látjuk.</p>
<p>Dicsértem is magamat, a mért olyan eszem volt, hogy odahaza azt
mondtam: Florenczbe megyek. Senki sem tudja, hogy Rómába jöttem.
Most nem talál utánam se levél, se hirlap, se távirat. Miattam
olajba főzhetik a magyar miniszteriumot; de jó hogy nem tudok róla
semmit.</p>
<p>Még van egy pár hetem az országgyülés új ülésszakának
megkezdéseig. Addig kibányászom ezt a kincstárt!</p>
<p>Ma délután teszünk egy kirándulást a Via Appián.</p>
<p>Hűs idő volt ugyan; de Rómában még a hidegnek sincs éle; akkor
sem csipős a levegő. Megtekintők Caracalla nagyszerű thermæit,
Maxentius czirkuszát, Romulus templomát s míg az idő esősre nem
vált, Cæcilia Metella óriási sirboltját, melynek gömbölyű tömege
olyan, mint egy vár egy dombtetőn. Később annak is használták:
ostromolva is volt.</p>
<p>Az eső visszatérésre kényszerített, pedig a Via Appia érdekesebb
része még hátra volt: a hol még megvan a régi láva-kövezet. Az út
két oldalán hirhedett nagy emberek siremlékei hosszú sorban.</p>
<p>Ez holnapra marad.</p>
<p>Visszatérőben leszálltunk egy templom előtt az útfélen, a minek
ez a különös czíme van: «Domine, quo vadis?» (Uram, hová mégy?)</p>
<p>Köztudomású a monda, én is hallottam, vagy olvastam azt valaha;
de azért még is új volt előttem, mikor a sekrestyés <span class=
"pagenum"><a name="Page_325" id="Page_325">-325-</a></span>
elmondá, hogy ez a hely az, a melyen egy éjjel Péter apostol
összetalálkozott Krisztussal. Péter menekült Rómából, megtudta,
hogy a császár halálra keresteti s irtózott a vértanuság kinjaitól.
Szemközt találkozott menekültében a mesterrel. «Domine, quo vadis?»
kérdé megdöbbenve. «Venio iterum crucifigi.» Felelé a világ
megváltója. (Jövök újra keresztrefeszíttetni). Erre az apostol
megszégyenült, megfordult s visszatért Rómába. Ott elfogták s Nero
czirkuszában halálra kinozták. De hát mi volt az akkori
martiromság? Hisz akkor még nem voltak ujságirók; csak olyan
közönséges hóhérlegények voltak.</p>
<p>A zord idő beszorított a kávéházba. Unalmamban belepillanték egy
hirlapba. A legelső távirat, mely szemembe ötlött, Bécsből kelt s
azt adá tudtul, hogy a magyar kormány, sikertelen egyezkedés miatt,
leköszönt.</p>
<p>«Kedveseim, szedjük össze podgyászunkat: holnap utazunk
haza!»</p>
<p>Negyvenhárom óra mulva már itthon voltunk a magunk
szegénységében. S itthon kérdezhetem az újra Bécsbe készülő
mestertől: Domine, quo vadis?</p>
<p>Nem lehet azt nékünk elfelejteni! – Még Rómában sem.</p>
<p>Talán még egyszer, boldogabb időkben folytatása következik!?</p>
<hr class="chap" />
<p><span class="pagenum"><a name="Page_326" id=
"Page_326">-326-</a></span></p>
<h2>UTI TÁSKÁMBÓL.</h2>
<h3>A SZAMOS-UJVÁRI FEGYENCZTELEP.</h3>
<p>Kolozsvárról elindulva, táviratilag kértem engedélyt a
kormánytól a szamos-ujvári fegyház megtekinthetésére s bár beismert
rossz geografusságomnál fogva nem az illetékes miniszterhez
intéztem a kérelmet, mégis ott volt már a táviratilag megküldött
engedély, mikor délelőtt tíz órakor Teleki Sándor barátommal
Szamosujvárra megérkeztünk.</p>
<p>Az igazgató távollétében Nuricsán József ellenőr úr fogadott
bennünket a vár bejáratánál és ő vezetett körül a helyiségekben,
kitünő szakértelemmel magyarázva meg a látottakat.</p>
<p>A szamosujvári fegyintézet hajdan kolostor volt, később
alárendelt jelentőségű várkastély, mig jelenleg fogházzá van
átalakítva. Két öl széles falai, erős, kettős vasrácsokkal ellátott
ablakai vannak, a lépcső-feljáratokat mindenütt kettős
vasrács-ajtók őrzik, s azonkivül minden kijárás úgy van alkalmazva,
hogy kitörés esetén azon keresztül csak egy újabb zárt udvarba
jutna a szökevény, melyben a jól megrakott őrházat találná maga
előtt.</p>
<p>Jelenleg hétszázhatvan elitélt lakója van a szamosujvári
várkastélynak. Rettenetes gondolat: hétszázhatvan gonosztevő egy
közös házban! Egy világtárlat válogatott bűnök példányaiból. Hanem
aztán, mikor végig jártunk e szomorú «kristály-palotában», ekkor
azzal az emelkedett érzéssel távozunk el onnan, hogy az emberiség
óriási léptekkel <span class="pagenum"><a name="Page_327" id=
"Page_327">-327-</a></span> halad a tökély felé. Ez a börtön nem a
boszuállásnak, hanem az expiatiónak a háza már.</p>
<p>A hajdani földalatti emberkínzó vermek sehol sincsenek már;
legalább nem emberi lények befogadására vannak használva. Itt
minden ember dolgozik. A fogház egy gyártelep, minden börtön egy
műhely. S az elítéltek igen jó munkások. Vannak közöttük, a kik
havonkint nyolczvan forintot megkeresnek; a legkisebb kereset
havonkint tizenhat forint. Annak kétharmadát az állam kapja a
fegyenczek ellátása fejében, egy harmadát félreteszik a fegyencz
számára s mikor fogsága véget ér, kezébe adják; és ezenkivül kezébe
adtak egy kézművességet, a mivel a kenyerét becsülettel
megkeresheti jövőre kint a nagyvilágban.</p>
<p>A földszinti termeket (itt minden szoba teremnagyságú) nagyobb
részt az asztalos-műhelyek foglalják el: itt butorokat készítenek,
kézi munkával és géppel. A látogató belépésekor a jelenlevő őr
kiált: «vigyázz!» s arra megszünik minden munka; a fegyenczek
felállnak helyeikről s felelnek a hozzájuk intézett kérdésekre.</p>
<p>Az emeleten vannak a hálótermek: tágas, szellőztetett, tisztán
tartott helyiségek, a fekhelyek igazán kényelmeseknek mondhatók,
mindenik fejénél felirva az oda tartozó fegyencz neve és életkora
(elhagyva: a bűn minősége, melyért elítélték, a mit régebben szokás
volt kitenni, de rossz eredménye lett).</p>
<p>A másik szárnyon van a kórház, a hol a betegápolók is
fegyenczek. Ezzel összeköttetésben a gyógyszertár és laboratorium.
A kórodában akkor épen nem voltak súlyos betegek.</p>
<p>A második emelet nyujtja a legtanulságosabb képet. Itt van a
pokróczgyár, itt a szalmafonó-, szabó- és csizmadia-műhelyek.
Ezekben mind megrendelésre dolgoznak. Láttam ott oly finom
hölgytopányokat elkészítve, melyek bármely fővárosi gyártmánynyal
kiállják a versenyt. A melyik a fegyenczek közül legjobban érti a
kézmüvet, <span class="pagenum"><a name="Page_328" id=
"Page_328">-328-</a></span> az a mester, a ki a többi közt a munkát
felosztja. Ha annak letelik a börtönideje, az utána legtudósabb lép
a mester hivatásába.</p>
<p>Milyen érdekes tanulmány: ennyi különböző arcz gyüjteménye,
melyeken az indulatkifejezést a fegyelem egyenlősítette. Hanem ez a
tanulmány nagyon csalóka. Azt tanácslom regény- és drámairónak,
hogy Pitavalt ne olvassa; mert a bűnvádi pörök csak a lélektan
szörnykinövéseit mutatják be s tévutra vezetik a lélekbuvárt.</p>
<p>A szabóműhelyben két varrógép előtt láttam dolgozni két ifjú
alakot, a kiknek az arczkifejezése megkapó volt. Az egyik egy
fiatal gyermek, alig lehet húsz éves, szelid szemekkel, bánatos
ajkakkal. Azon kérdésemre, hogy mit vétett? azt felelé: «bankjegyet
hamisítottam, fotografia segélyével; csak egyet: az sem került
forgalomba.» – «Mennyi időre van elítélve?» – «Öt évre». – A köny
szemébe szökött. A mellette álló alak pedig egy délczeg, huszonnégy
éves férfi volt; gyönyörű arcz és termet, a minőnek csak regényhőst
festettek valaha; nyilt homlok, nagy fekete szemek, szép fekete
bajusz, életpiros, tojásdad arcz, és magas deli alak.</p>
<p>– Mi vétekért van elítélve? kérdezém.</p>
<p>– Gyilkosságért.</p>
<p>(Ezt vártam tőle. Ilyen alakkal nem lehet valaki közönséges
bűnös.)</p>
<p>– Kit gyilkolt ön meg?</p>
<p>– Egy szép asszonynak a férjét.</p>
<p>(Hisz ez nem is lehet máskép.)</p>
<p>– S mennyi időre van elítélve?</p>
<p>– Húsz esztendőre.</p>
<p>(Megütődtem: nem volt-e túlszigorú a biró a büntetés
kiszabásában? Bizonyosan szerelemből lett gyilkossá a férfi, s azt
nemcsak a költők, de a birák is enyhítő körülményül szokták
beszámítani.)</p>
<p>– S miért ölte ön meg azt az embert? kérdezém tovább.
<span class="pagenum"><a name="Page_329" id=
"Page_329">-329-</a></span></p>
<p>– Öt forint vérdíjért. Volt rá az őszinte felelet. (Itt
mindenkinek meg kell mondani az igazat. Az elítéltek nem
hazudnak.)</p>
<p>Tehát nem az ő szeretője volt az asszony, hanem egy harmadiké s
ő csak öt forint vérdíjért (!) gyilkolt meg egy embert.</p>
<p>Arczismém ezúttal nagyon megcsalt. A biró igazságosan ítélt. Ez
a legalávalóbb gonosztevő.</p>
<p>– Most nézzen ön szét a teremben, szólt vezetőnk, ha ráismer-e
Rózsa Sándorra?</p>
<p>Valamikor láttam ezt az embert; de akkor a szabadsághős nimbusa
vette körül; a mit ő aztán a vasútfelszaggatással, az árviz közé
szorult Návay-család agyonkinzásával s más aljas gonosztettekkel
egészen lekoptatott magáról: nehéz volt most ráismernem. E teremben
csupán szabók voltak. Rózsa Sándor is szabólegény most. Blousenak
való vásznat szabott nagy ollóval. Egyenesen álló, de szikár
termete, tojásdad metszésű szelid arcza s őszinte nézésű kék szemei
nem árulják el benne a puszták hajdani rém hősét.</p>
<p>Kérdezém tőle, hogy emlékszik-e még rám? Én vittem meg neki azt
a legelső amnestia-levelet, a melyet Kossuth rendelésére én magam
fogalmaztam számára.</p>
<p>Rám nem emlékezett; hanem az amnestiára igen.</p>
<p>– Jó lett volna akkor azt a bűnbocsánatot megbecsülni és a
szerint élni!</p>
<p>– Mit tehettem? mondá, mikor vége volt mindennek, akárhová
mentem munkát keresni, mindenütt elutasítottak; mindenütt üldöztek;
belehajtottak a veszedelembe.</p>
<p>– De hiszen fel volt önnek ajánlva a csendbiztosi állomás,
mondám neki.</p>
<p>– Azt nem fogadhattam el; nem tudtam se irni, se olvasni.</p>
<p>Most azután tanítják irni és olvasni.</p>
<p>Mert a fegyenczeknek iskolájuk is van, a hol naponkint két óra
hosszat kitünő elemi oktatásban részesülnek. <span class=
"pagenum"><a name="Page_330" id="Page_330">-330-</a></span></p>
<p>Egyszer egy lótolvaj czigány volt a fegyházban, a ki a büntetés
ideje alatt kitünő csizmadiának qualifikálta magát és megtanult
igen szépen irni. «Látod, mondá neki az igazgató, mikor
büntetésideje leteltével elbocsátá s keresményét kezébe adta: most
szereztél magadnak tisztességes mesterséget s irni is megtanultál;
ennek mind jó hasznát veheted.»</p>
<p>– Az már igaz, mondá a czigány: legalább jövőre, ha lopok, magam
tudom megirni a ló-passust, nem kell másra biznom.</p>
<p>Vissza is került nemsokára Szamosujvárra; a miben aztán nem a
rendszer a hibás, hanem a czigány természete.</p>
<p>Venio nunc ad fortissimum virum.</p>
<p>Előttünk áll Farkas Béni!</p>
<p>Ez a hirhedett rabló, a kit évekig hasztalan üldöztek; ha
elfogták, a lánczához kötött golyóval keresztültörte börtöne
boltozatát; egy fonállal kinyitotta a nehéz zárakat, egy
bádog-darabbal keresztülfürészelte a legnehezebb bilincseket; a
kinek a lelkét tizenhat rablógyilkosság terheli, oly rémtettek, a
minők az egész család kiirtása, a bölcsőben alvó csecsemőig; s a ki
mind ezt a rábizonyodott szörnytettet vakmerően eltagadta; szemébe
valló rablótársainak azt mondá, hogy soha hirüket se hallotta; nem
akarta ismerni a pandurhadnagyot, a ki tetten kapva elfogta; sőt
mikor a saját feleségét szembesíték vele, annak is azt mondá, hogy
soha életemben se láttam ezt az asszonyt!</p>
<p>Most ott hajtja a kereket a gyapjutisztító gépnél; czinkostársa:
a kegyetlenségben hozzá méltó Krokmanlik, rakja a tépő fogak alá a
gyapjut.</p>
<p>Közeledtünkre balkezét mellére nyomja, csak jobbjával hajtva a
gépet, s hunyászkodva összegörnyed. Még most is ravasz. Gondolja,
észre fogják venni az idegenek, hogy a gyapjupor a mellére száll s
szenved miatta s megsajnálják érte. De arczkifejezése tökéletes
fenevadé. Az a <span class="pagenum"><a name="Page_331" id=
"Page_331">-331-</a></span> lenyomott, befelé hajló homlok, az a
feszült, veres arczbőr a kiülő pofacsontokon, az előrenyomuló áll s
az a leirhatlan hienai sovárgás a kaján szemekben: egész szörnyeteg
lelkét tükrözik vissza.</p>
<p>Már innen is megkisérté kitörni; de mindjárt a kezdetén
rajtavesztett, s most még jobban őrzik. Olyan magán börtöne van,
melyből még a falon át a koczogtatással sem értekezhetik
fogolytársaival éjszaka.</p>
<p>A kihágó fegyenczek egyedüli büntetése most a magán börtön, (mik
közt egy van teljesen sötét) és a bőjtöltetés. Megnéztük e
magánzárkákat is a vasajtóba furt fürkésző lyukon keresztül. Egyben
volt valaki. Aludt a nyoszolyán. Megtagadta a munkát s most várnak
vele, míg könyörögni fog érte. A felügyelők tudnak bánni a
fegyenczekkel bilincs és korbács nélkül is; volt egy megátalkodott
rab, ki minden felügyelővel daczolt, s mikor az igazgatóval
fenyegették, azt mondta, hogy annak is szivébe fogja verni a kését.
Az igazgató ezután felhivatta magához a szobájába. Egyedül volt
vele szemben s rázárta az ajtót. Ekkor aztán letett az asztalra egy
kést, s azt mondta neki: «no hát itt van a kés, fogjad és üsd
belém!» S erre a gonosztevő elkezdett reszketni, térdre esett,
kegyelemért könyörgött s soha se rakonczátlankodott többet.
Kétségtelen, hogy az ilyen kisérlethez nagy adag személyes bátorság
is kell.</p>
<p>A többi műhelyek, a melyek nyílt tért igényelnek, lenn vannak a
melléképületekben, a mik mind fegyházi biztossággal vannak építve,
és kerített udvarokban. Itt a kerékgyártók, kovácsok, nyereggyártók
készítik a társzekereket, úri hintókat, gazdasági gépeket, amott
kárpitosok, bútorkészítők foglalkoznak díszes pamlagok, karszékek
előállításával; a lakatos műhelyben van egy Ujhelyi Lajos nevü
fegyveres, ki a világtárlatokon már négy izben nyert kitüntetést
felnyithatlan záraival; egy másik: Bolán Venczel kádár a bécsi
világtárlatról kapott jutalmat egy hordójáért, melynek felső része
gömbölyű, az alsó hatszegletű; <span class="pagenum"><a name=
"Page_332" id="Page_332">-332-</a></span> egy kis asztalnál egy
őszbecsavarodott férfi kitünő műfaragványokat készít fából, a mi
nekem is kedvencz mellék-mesterségem szokott lenni, mikor úgy
elítélem magamat hat kötet regény megirására. Talán ez is dolgozik
fejében valamit az alatt, míg egy faragványa elkészül? Ha leirná!
Emlékül nekem is küldött egy faragványt; majd én meg küldök neki
valami olvasni valót; nem regényt, hanem a «Találmányok könyvét».
Pénzt adogatni a fegyenczeknek nem szabad.</p>
<p>És annyi asztalos, szabó, csizmadia, kádár, bognár, lakatos,
műfaragó s egyéb iparűző között senki sem tudja megkülönböztetni,
melyik volt az az erdőről behozott kondás, melyik a városban nevelt
ügyvéd, biró, pénztárnok, pap. Mind egyformák itt. Multjukat csak
az igazgatók ismerik. Egy-egy alakra, ki az ablakhoz közel
dolgozik, rámutat vezetőnk és megsúgja: pénztárnok volt,
százezreket pusztított el valaha, most dolgozik.</p>
<p>Megtekintők azután a nagyszerű sütődét és konyhát. Pékek és
szakácsok szintén mind fegyenczek, a mely hivatalra a legjobb
magaviseletüeket szokták válogatni. Természetes, hogy
méregkeverőket nem küldenek hétszázhatvan ember számára
sütni-főzni; abból rettenetes tragœdia lehetne. A kolosszális
tűzhelyen, mely olyan, mint Vulcán műhelye, titáni üstökben fő a
rántott leves csipedettel, és a zöld-paszuly-főzelék; a mit azután
óriási kádakba mérnek ki, s úgy osztanak szét tányérokba. Igen jó
izű volt mind a kettő. A kenyérről pedig, a miből minden fegyencz
egy egész czipót kap egy napra, elmondhatjuk, hogy olyat más
országban csak a herczegek esznek, mikor nevük napja van.</p>
<p>Végeztük az érdekes szemlét a templomi helyiségekkel. Az is
külön van minden vallásfelekezetnek. A katholikus szertartású igen
szép és megtekintésre méltó frescokkal van díszítve, ezeket is egy
fegyencz festette: Nivetti Péter 1822-ben s az oltár szoborműveit
egy másik fegyencz faragta, egy Bodor nevű erdélyi ember. Lehet-e
megragadóbb <span class="pagenum"><a name="Page_333" id=
"Page_333">-333-</a></span> symbolistikája a kiengesztelésnek, mint
az, hogy az elkárhozottak festik a templom boltjára az angyalokat,
a kik őket lesujtják és felemelik. Még egy neme a munkának van
megengedve a fegyenczeknek s az már valódi jutalom a megtérőnek: a
mezei munka. Aratás idején százával kölcsönzi ki az intézet
legjavultabb fegyenczeit a környékbeli földesuraknak, s e
fegyenczek rendes fogházi felügyelet mellett a legszorgalmasabb
mezei munkásoknak bizonyulnak be. Ez az ő «recreátiójuk»!</p>
<p>A szamosujvári fegyenczkastélytól azzal a meggyőződéssel válunk
el, hogy az egy európai, sőt amerikai szinvonalon álló intézet.</p>
<p>Megható jelenet egy temetkezés e várkastély falai között. A mint
a ravatal az udvaron fel van állítva, a fegyenczek egész tömege
lejön és körülállja azt. A fegyenczekből alakult dalárda rázendíti
a megholt fölött a gyászéneket s a bűnbánók zsolozsmája tán
védelmére száll az elköltözött bűnösnek ama legfőbb birája elé, a
ki ítél a halottak felett. A lelkész végzi a felekezet szerinti
utolsó szertartást s azzal a fegyencz-bajtársak vállaikra emelik a
koporsót s kivonul az egész fegyencz-kolonia a koporsót kisérve a
börtönudvartól a sirkertig, a foglárok fegyveres sorai között. Ott
még egyet énekelnek a behantolt fölött. Ez már megszabadult. A
többi visszatér – sirjához – tovább élni.</p>
<p>E jelenetet nem magam láttam. Így hallottam azt beszélni pár
órával később a szent-benedeki kastélyban, Erdély egyik
legrokonszenvesebb leányától, a szellemdús irótársnő, gróf Kornis
Vilmától, ki egy ily szomorú helycserének: «a sirból a sirba»,
szemtanuja volt. <span class="pagenum"><a name="Page_334" id=
"Page_334">-334-</a></span></p>
<h3>TELEKI SÁNDOR. KOLTÓ. EGY EURÓPAI MUZEUM. PETŐFI KOLTÓN. A
MEGÉNEKELT CZIGÁNYLEÁNY PILA ANIKÓ. KAKAS FOGTA FARKAST.</h3>
<h4>I.</h4>
<p>Hogy milyen szép fiatal emberek voltunk akkor, a mikor
legelőször összetalálkoztunk s milyen szép öreg emberek lettünk,
most mikor utoljára találkozánk, arról jobb, ha nem beszélünk
nagyon sokat. Harmincz év időköz! Az alatt én irtam, ő meg csinálta
a regényeket: s biz ebbe egy kicsit megkopott a fejünk – kivülről.
De merje valaki azt állítani, hogy a szivünk nem olyan meleg most
is, mint akkor volt!</p>
<p>Ismerőseim között öt Teleki Sándor van, a kik magukat a
közéletben «legidősb, idősb, ifjabb, legifjabb, legeslegifjabb»
előczímekkel készülnek megkülömböztetni, (mindnyájan egy főuri
család tagjai lévén) s ezek közül a nagyobb részre, egyéb magas
hivatásokon kivül, mulhatlanul a kálvinista kurátor,
koadjutor-kurator és főkurátor dignitásai várakoznak: egyedül az én
legkedvesebb barátom a római katholikus közöttük. A minek ismét
igen regényes története van; ide illik hors d’œuvrenek.</p>
<p>Mária Terézia uralkodása alatt Sándornak egyik őse Kővárvidék
egyik főkapitánya volt, s mint a többi Telekiek, református. Azon
időben szerfelett elszaporodtak azon a vidéken a marhalopások, úgy,
hogy a főkapitány kénytelen volt a statáriumot kihirdetni a
tolvajok ellen, keményen megrendelve, hogy akárkit tetten kapnak,
ott, a hol elérik, azonnal felakaszszák. Egyszer aztán a
perzekutoroknak elárulá egy kém, hogy egy faluban, a templomban
vágják le a lopott tulkokat. A tettenkapott három férfi volt: a
pópa, a dászkál és a harangozó, a kik épen akkor darabolták
szélylyel az orzott szarvasmarhát. A szolgabiró a főkapitány
rendeletét betüszerinti értelemben <span class="pagenum"><a name=
"Page_335" id="Page_335">-335-</a></span> vette: a pópát
felakasztatta az oltárra, a dászkált a khorusra, a harangozót pedig
a haranglábra. Ez persze flagrans templom-fertőztetési tény volt s
lett belőle nagy harcz, háború; a főkapitánynak a feje körül járt a
veszély, a miből csak az által menekülhetett meg, hogy egy jóakaró
intés következtében katholikussá lett. Dicső királynőnk buzgó
katholika volt s a megtérők iránt mindig kegyelmet gyakorolt. Így
lett ez a Teleki-ág római katholikussá. A megszentségtelenített
templomot természetesen újra beszentelték s a népkegyelet
odafesteté a falára az istentelen szolgabirót, a mint az ördögök
tüzes vasvillákkal szurkálva kényszerítik a gyehenna égő
szurokkatlanába alámerülni. Hála a haladó korszellemnek: mai nap
már mind a pópák, mind a szolgabirák sokkal miveltebbek, hogysem
ilyen legendára szolgáltatnának alkalmat. Az említett templomot nem
rég árverezték el, a mi szokás ezen a vidéken, ha egy új templomot
építenek, a régit eladják, s azt Sándor vette meg fiui kegyeletből
s derék, vastag palánkjait ereklyéül új kastélya verandájába és
lépcső-tornáczába építteté be. Most is van két ilyen ódon templom
eladó a környéken: áruk ötven-hatvan forint között váltakozik.</p>
<p>Erős tanulmány volna egy biographia-irónak Teleki Sándor viselt
dolgait megírni a continensen, ki együtt élt, mulatott és harczolt
a földrész minden művelt és barbár nemzeteivel, tűrte a dicsőséget,
s kereste a bajt, járt ágyútűzön, tengerviharon s hitelező csordán
keresztül sértetlenül; jó barátja volt Victor Hugónak, a két
Dumasnak, Lisztnek, Petőfinek s századunk egyéb versíró, éneklő,
muzsikáló, képfestő és szoborfaragó hirneveseinek, segített
Garibaldinak országokat hódítani s más nagy embereknek légvárakat
építeni; értekezett királyokkal és császárokkal Magyarország sorsa
felől s lelkesedett földönfutókkal és poétákkal a népszabadságért;
teleszedte mellét érdemrendekkel, azért, hogy azokat ne viselje s
bejárta egész Európát azért, hogy felfedezze, milyen szép kilátás
van <span class="pagenum"><a name="Page_336" id=
"Page_336">-336-</a></span> a koltói dombról a kis «Buba» szőke
feje fölött átnézve? (Legkisebb leánykájának, Blankának, a kényneve
ez.)</p>
<p>Itt lakik most Teleki Sándor egész éven át, vagy Kolozsvárott,
édes anyjánál, a hajdankori jó világbóli való nemes nők méltó
példányképénél, kit most is gyermeki szeretete egész rajongásával
övez körül. Mert nincsen tárgy, melyen kedélyünk keserűsége rozsdát
ne hagyjon egyszer; még a hazára is mondunk néha, magunknak még
jobban fájó, gúnyt, de az anyára soha sem. Az felségesebb, mint a
császár és szentségesebb, mint a pápa!</p>
<p>Meg is van fizetve a sorstól Sándornak a gyermeki szeretetért –
kedves gyermekeiben. Az, hogy a gyermekek szülőiket szeretik,
mindennapi látvány; de a hogy ezek «egymást» szeretik, az valami
idealis tünemény. Ha a «Muszti» (Sándor) nem eszik valamiből az
asztalnál, akkor a «Buba» sem eszik. És valamennyi olyan
engedelmes, mint egy jó katona. Nem kell azokra kiabálni soha. Az
igaz, hogy áldott jó anyjuk van (első franczia nő, kit szépen
magyarul beszélni hallottam) a ki, a többek között, még nem
varratott gyermekei számára szabóval semmit, minden öltönyüket
saját keze készíté, s valamennyinek dajkája, nevelőnője maga volt:
magas műveltségű, szép lélek.</p>
<p>A koltói kastély európai fogalmakkal mérve is nevezetes egy
hely. Muzeumot, mely engemet jobban érdekelt volna, mint a mi itt
van összegyűjve, még nem futottam végig.</p>
<p>A legelső belépésnél meglepnek a nagybecsű olajfestmények, a
mikkel a termek falai tetőtől-talpig fedve vannak. Bronzino,
Salerno Andrea, Guido Reni, Gerardo de la Nosse, Salvator Rosa,
Artemisi, Gentileschi, Giordano Luca (üveg festő), Pauji, Ribeyras,
Solimene, Marko, Velasquez, Murillo, Tiepulo, Delamonica, Pagliano,
Palini és számtalan más nagy mesterek remekművei, miket Teleki
Sándor széles e világon barangoltában hol zsibvásáron potom árért,
hol drága pénzen összeszerzett; némelyik <span class=
"pagenum"><a name="Page_337" id="Page_337">-337-</a></span> baráti
ajándék a művész sajátkezű felajánlásával. A mikhez méltó társul
csatlakozik a nagyszerű aquarelle-gyüjtemény, azok között a költő
Hugó Victornak több megragadó, többnyire zivataros, kisérteties
tájakat ábrázoló, tussal és veressel festett képe, egy czicza
család, a «macska Rafaeltől». – Régiségek, miknek értékét hajdani
birtokosaik neve ezerszeresíti: költők, művészek és fejedelmek
emlékei, fegyverek emlékezetes harczokból, letört darabok nevezetes
bitófákból, Garibaldi legelső mankója, melyen biczegett az
aspromontei «köszönöm szépen» után; gyüjtemények okiratokból,
unicumokból, minek ára nincsen; fényképalbumok, a politikai és
szellemi nagyság matadorainak arczképeivel, s ellátva
emlék-mondataikkal s minden album lap körül Hugó Victor glossázó
festménykerete: mintha Rafael festményéhez Benvenuto Cellini vésett
volna rámát! E műkincsek sorát kiegészítik az ó-kori majolicák,
porczellánok, s a mit még Pulszky is irigyel a koltói kastélytól:
egy páratlan szépségű préselt bőrgyűjtemény (spanyol eredetű), a
mit Teleki font számra vett meg egy szatócs boltjában, ki abból
épen papucsokat készült szabni.</p>
<p>Ha hire futamodnék a világban, hogy minő systematice rendezett
gyüjteménye lakik a koltói házban a világhirű ritkaságoknak, az
képes volna egy angolt ruinálni, vagy (minthogy azok pénzért nem
eladók) betörővé tenni.</p>
<p>Úgy látszik, hogy másokra is volt már ily hatása a műkedvelői
szenvedélynek, s itt egy pillanatra ismét vissza kell térnem két
szamosújvári hősre, a kiket előbbi levelemben említettem.</p>
<p>Egy délben négy, úriasan öltözött férfi hajtott keresztül a
nagybányai kövezeten, s ott egyik lovukról két patkó leesett.
Kénytelenek voltak a kovács előtt megállani s a lovat újra
megvasaltatni. Az egyik utazó, arczvonásairól felismerhetőleg,
zsidó volt. S ez a jelleg rá nézve nagy baj okozója lett. Mert az a
nap épen szombatnap volt. A kovácsmester úgy okoskodott: «Zsidó nem
szokott szombaton <span class="pagenum"><a name="Page_338" id=
"Page_338">-338-</a></span> utazni, ezt bizonyosan kergetik.» S
rögtön hirt adott Kakas uramnak, a pandúrhadnagynak s maga
visszatartá az utazókat addig, míg a pandurok megérkeztek. Akkor
aztán mind a négy utast, kik úgy el voltak látva mindennemű
fegyverekkel, mintha csak betegápolóknak készülnének Szerbiába,
lefegyverezték s elfogták. A főember, kire Kakas uram rögtön
ráismert, volt a hirhedett Farkas Béni. Innen maradt fenn a «Kakas
fogta a Farkast.» A rablókat rögtön bezárták, s a börtönajtó elé a
derék bányászokat állították fel, azzal az utasítással, hogy ha a
foglyok künn maradt czinkosai feltalálnák gyujtani a várost, hogy
főnökeiket a vésztűzben kiszabadítsák, hát csak lőjjék mind a
négyet agyon. Az elővigyázat használt, s ez alatt a négy foglyot
legelébb is a photograph elé állították és lefényképeztették. E
fényképek egy példánya jutott az épen ekkor Nagy-Bányán időző
Teleki Sándornak is. (Nagy-Bánya Koltóhoz egy órányira fekszik.) A
mint hazaért, az egész rablótörténetről nem szólt semmit, hanem az
asztalnál előmutatja a hozott arczképet s kérdezi, hogy mit
gondolnak, ki ez az alak?</p>
<p>Hát egyszerre ráismertek mindannyian.</p>
<p>«Ez az az úr!»</p>
<p>«Ez az a lengyel gróf!»</p>
<p>«Ez az a bácsi.»</p>
<p>«Micsoda úr? lengyel gróf? bácsi?» kérdi Teleki elhüledezve.</p>
<p>Akkor mondják el aztán neki, hogy tegnap este hajtatott be ide
ez az úr: azt mondta, hogy ő lengyel gróf, egy ősi ékszert akart
kijátszani egy menekült család felsegélésére, s miután megtudta,
hogy a háziur nincs itthon, kézen fogta a legkisebb Teleki fiucskát
s azzal körülvezetteté magát a szobákban; megszemlélte a
műremekeket; mondá, hogy azok iránt ő is nagy előszeretettel
viseltetik, s miután mindent jól megvizsgált, megköszönte a szives
fogadást, megitta a borát s eltávozott.</p>
<p>Ez a «lengyel bácsi» volt az egyik elfogott rabló, nem
<span class="pagenum"><a name="Page_339" id=
"Page_339">-339-</a></span> ugyan a rettenetes Farkas Béni maga;
csak a jámbor Krokmanlik, ki szintén nagyszámú rablógyilkosságot
követett ugyan el, de legalább elég udvarias volt azokat
bevallani.</p>
<p>Ez az útjuk a koltói kastélynak szólt volna, ha futtában meg nem
csipi a Kakas a Farkast.</p>
<h4>II.</h4>
<p>Koltó műkincsei nagybecsüek a műértőre nézve; gazdája kedves
nekem, a régi jó barátnak, de a magyarra és az irodalmárra nézve
legnevezetesebb Koltó, mint Petőfi legboldogabb napjainak
fészke.</p>
<p>Vázlatos rajzomon az a kinyitott redőnyű ablak jelöli azt a
szobát, melyben ő muzsájával és feleségével legédesebb napjait
élte. Akkor még vadszőlő futotta be köröskörül ezeket a falakat
egész a tetőig. A házi úr bujdosása alatt vetkőztették le a falakat
is, a kik ellenségei minden költészetnek.</p>
<p>Ugyanabba a szobába szállásolt be engem is a közös jó barát; ott
aludtam én is abban az alkovenben, mely Petőfi szentélye volt
egykor. A hosszú, mély szobának háttere altató árnyék, míg elől két
szöglet-ablak vet kettős világot az asztalra, melynél a költő
ábrándjai fény-alakját megörökíté. A falakon fegyverek; Teleki
Sándor valamennyi kardja, miket különböző országok hadseregében
viselt – és művészi képek: az alcoven-bolthajtás élén Delamonica
ecsetjéből Teleki Sándor genialis tréfás torzképe. Az egyik
ablakból a mármarosi havasokra látni, hol a fernezelyi völgyből
felszáll az érczolvasztók füstje s a hegy lábánál Felsőbánya kettős
tornya ragyog.</p>
<p>Petőfi két izben volt itt egymásután házassága előtt. A
barátság, a vendégszeretet, s a politikai izgalom köté őt le e
vidékhez.</p>
<p>Koltó körül őserdők terülnek, gyönyörűn mivelve, (fájuk a
legszebb dongáknak használtatik fel). Nagy-Bánya felé <span class=
"pagenum"><a name="Page_340" id="Page_340">-340-</a></span>
regényes hegylánczolat, megannyi dombordad hegy egy tömőr csoporttá
egymásfölé rakva. A hegyeket szelid gesztenyeerdők fedik s ez
erdőknek már medve és vadkan a lakója, történeti multja Dénes nádor
elzüllött fiának: Pintye Gligor rabló-név alatt ismeretes
kalandhősnek szikla-emlékeit mutogatja. Ez volt kedvencz
mulatóhelye Petőfinek. A nagybányaiak most is a bálványozásig menő
szeretettel emlékeznek a költőről, ki sokáig mulatott közöttük s
minden ereklyéjét hiven őrzik.</p>
<p>A koltói muzeum sok levelét tartogatja a költőnek, miket Teleki
Sándorhoz írt Pestről, s aztán Bernát Gazsihoz Koltóról, (miket az
agg humorista végrendeletében Telekinek hagyományozott) s e levelek
némelyike éles világot vet a költő akkori élményeire, miket egyes
részletekkel én is ki tudok egészíteni: emlékszem a levelek
keletkeztének okára s mihelyt Teleki Sándor barátom azon
szeretetreméltó igéretét beváltja, hogy a Petőfi-adatokat saját
jegyzéseivel megvilágítva, megküldi nekem, igen érdekes járulékot
fogok a Petőfi életíróknak nyujthatni azokban.</p>
<p>Már pedig, hogy Teleki Sándor mennyire teljesíteni szokta azt, a
mit barátainak megigér, azt egy intermezzóval bebizonyítom. A
Petőfi-szobában áll egy kályha, melynek tetőzetén meglepett a
genialis compositió. A majolica-mű alján a phönix lángot gyújt
szárnyaival s a tetején jegesmedve mászik elő a barlangból kifűtve.
A nekem nagyon megtetszett művet lerajzoltam albumomba; Teleki
Sándor rajta kapott: «soh se vesződjél vele, mondá: elküldöm én
neked azt a tetőzetet.» Azt hittem, hogy tréfál, hisz a vendége
kedveért csak nem szedi szét az ember a kályháját, ha még olyan
szivesen látja is. Dehogy nem szedi szét! – Mire hazaértem, már itt
volt a majolica párkánymű. – Most dolgozószobám kandallóját
diszíti.</p>
<p>Addig is, mig a leggenialisabb toll után közölhetném a Petőfire
vonatkozó legérdekesebb epizódokat, csupán emlékül feljegyzem
azoknak vázlatait.</p>
<p>Legelső idejövetelével megragadta Petőfit a baráti rokonszenv,
<span class="pagenum"><a name="Page_341" id=
"Page_341">-341-</a></span> a gyönyörű táj és a politikai izgalmas
élet, a hogy ezt minden levele tanusítja.</p>
<p>«Ez a három hét, a mit itt töltöttem, testvérek között is megér
három mennyországot.» Azt írta hozzám egy levelében Nagy-Bányáról.
Egy más barátjához Nagy-Bányára írt levelében azt mondja: «minthogy
megírtam, hogy ott legyek eltemetve, a hol születtem, az alföldi
rónán, ha úgy találnék elhalni, hogy oda nem vihetnének, hozzatok
akkor ide: itt temessetek el.»</p>
<p>A politikai mozgalmak közepett egy küzdelmes vármegyegyűlés
előtt a szathmári casinóban Teleki Sándor kértére mondott Petőfi
egy toasztot, mely leirhatatlan lelkesedésre ragadt mindenkit.
Később egy hirre kapott költeménye vált e toasztból.</p>
<p>Egy más költeményt is hagyott itt, a minek a tárgya egy szegény
czigány legény népballadai története.</p>
<p>A czigány kocsis volt egy falusi uzsorásnál, kit egyszer
valamelyik adósa, a kit exequálni készült, agyon akart lőni. A hű
cseléd odavetette magát gazdája elé s a lövést saját mellével fogta
fel. Nem halt bele, kigyógyult. Mikor a kórházból kikerült,
felkereste gazdáját, a kinek életét megmenté, hogy szolgálatát
folytassa. A szívtelen uzsorás azt mondta neki, hogy ő beteges
embert nem fogadhat házához ingyenélőnek s elkergette magától. Hol
talált volna aztán a szegény czigány másutt menedéket, mint Teleki
Sándornál? Az befogadta őt fölösleges lovásznak. Ez a legény
tanította Petőfit lovagolni. Véletlen baleset következtében a
czigány legénynek régi sebe kiujult s belehalt. Petőfi nagyon
szerette a fiút s balsorsáról egy szép románczot írt, s ezt ott
hagyta Koltón. Ez a románcz Petőfi kiadatlan költeményei közé
tartozik.</p>
<p>Ez időben Petőfi költői lelkesedése sokszor fellobbant a
czigányokért. Azok közé tartozott a szép Pila Aniko is, a kinek
lángoló fekete szemeiről, picziny kezeiről és lábairól sokat
beszélhetnének azok a lepkék, melyek egy este a koltói ház
szeglet-ablakából alászállongtak. <span class="pagenum"><a name=
"Page_342" id="Page_342">-342-</a></span></p>
<p>Petőfi sajátszerű heves jellem volt: büszke és sértékeny, igazi
népembere a magánál kisebbek előtt, fidelis czimbora azok közt,
kiket a barátság vele egy arányuvá tett, azok gúnyolhatták még
verseit is, de hajthatlan kevély satrapa volt mindenki irányában, a
kiről azt gyanította, hogy magát nálánál jobbnak tartja. Egy
levélben Teleki Sándorhoz azt írja: «ön az egyetlen mágnás, a kit a
világon tisztelek.»</p>
<p>Járt ő már akkor Erdődre is s költő szelleme már akkor
meghódította részére a környék egyik legszebb és szellemdúsabb
leányának rokonszenvét.</p>
<p>S tudott hű lenni hozzá.</p>
<p>Jelen utazásom alatt Szathmárban ugyanazon úri család szives
vendégszeretetét élveztem én is, melynek házánál Petőfi
jegybenjárása első évében gyakran szivesen látott vendég volt.</p>
<p>Ez úri családnak két leánya volt: Lilla és Berta.</p>
<p>O*i Lilla (K. Ágostonné, még most is kedves, szeretetreméltó
hölgy, fiatal nagyanya) akkor ünnepelt szépség, derült kedély,
művelt lélek, gyakran tartott Petőfivel költői versenyt, versekben
beszéltek együtt, Szathmár vidékén ez megszokott társalgási tréfa.
Az urak egymás közt versekben leveleznek, adomáikat versekben
örökítik meg, áldomásaikat versekben mondják el; s Petőfi kitünő
volt a rögtönzésben, O*i Lilla a tárgy feladásában.</p>
<p>Berta ellenben még alig tizennégy éves, ábrándos szelid szőke
szépség, a gyermek naivság vonásaival arczán: valódi kis angyal
volt akkor. (E naiv vonások még most is emlékeztetnek a hajdani
eszményi alakra).</p>
<p>Petőfi ezt mondá e szőke angyalnak:</p>
<p>– Ha Juliámat oly nagyon nem szeretném, önnek a lábaihoz
borulnék, hogy imádjam.</p>
<p>– Engem bizony ne imádjon, mondá neki a szőke gyermek, mert én
nekem maga úgy se kellene, hanem ha maga olyan nagy költő, hát
írjon nekem egy verset, de mindjárt: hadd látom, hogy csinálja?
<span class="pagenum"><a name="Page_343" id=
"Page_343">-343-</a></span></p>
<p>Petőfi rögtön írószereket adatott magának s csak arra kérte a
szép felszólítót, hogy üljön ott előtte, a míg költeményét megírja,
hogy arczáról gyujthassa meg költői föllángolását. S aztán úgy irta
meg e költeményét, mint egy arczképfestő, az előtte ülő
mintáról:</p>
<div class="poem">
<div class="stanza"><span class="i0">Szép mulatság téged
néznem<br /></span> <span class="i4">Szőke kis
lány…<br /></span></div>
</div>
<p>A két kedves hölgy így mondta el nekem e szép epizodot Petőfi
életéből, mikor harmincz év után szerencsés voltam vendégük
lehetni. Mind a kéziratot, mind a tollat, mely azt megírta, mind ez
idő óta ereklyéül őrzik.</p>
<p>Ugyanazzal a tollal írta meg Petőfi Tompának és nekem a
meghívást, hogy legyünk násznagyai, Juliával való
egybekelésénél.</p>
<p>S néhány hét mulva már össze volt tépve a rózsaláncz.</p>
<p>Petőfi azt írta nekem:</p>
<p>«Nem veszem el már, mert megtudtam, hogy egy német katonatiszt
gróf udvarolt neki! Német, katonatiszt és gróf! Háromszoros
ellenség!»</p>
<p>Pedig csak azt beszélték neki, hogy «udvarolt», s lehet, hogy az
is csak mende-monda volt. Kis városban elég valakivel egy fordulót
tánczolni a bálban, már kész a pletyka.</p>
<p>De ő neki az is elviselhetetlen volt. Egész tündérvára
összeomlott.</p>
<p>E korszakra emlékeztetnek ez időben írt költeményeinek egyes
részletei; a lemondás:</p>
<div class="poem">
<div class="stanza"><span class="i0">«Most már egyéb sincs
hátra,<br /></span> <span class="i4">Mint őt
felejteni,<br /></span> <span class="i0">Ki innen, ki
szivemből<br /></span> <span class="i4">Emlékem
kincsei!»<br /></span></div>
</div>
<p>Majd a könnyüvérüséget hazudó daczolás: <span class=
"pagenum"><a name="Page_344" id="Page_344">-344-</a></span></p>
<div class="poem">
<div class="stanza"><span class="i0">«Mi most nekem<br /></span>
<span class="i4">A szerelem?<br /></span> <span class="i0">Rózsafán
kis madár fészek,<br /></span> <span class="i4">S ha földulja a
fergeteg,<br /></span> <span class="i0">Odább szállok, mást
épitek.»<br /></span></div>
</div>
<p>S utóbb az önvallomás, mikor Juliát kiengeszteli:</p>
<div class="poem">
<div class="stanza"><span class="i0">«Könnyelműség
szárnyát<br /></span> <span class="i4">Vállaimra
vettem,<br /></span> <span class="i0">És a csapodárság<br /></span>
<span class="i4">Pillangója lettem.»<br /></span></div>
</div>
<p>E pillangó hajnalka-virága volt a Pila Aniko.</p>
<p>Lelke bálványát meg nem tagadta volna a szőke angyalért; hanem a
mikor azt a bálványt detronálta, akkor odaültette helyébe a puszták
szülöttét, a rongyos sátor leányát, a kóbor czigányvajda
princessét.</p>
<p>Az idő mult aztán, a szív felejtett; egy napon ismét vendégül
állt Petőfi a koltói kastélyhoz. Szivesen látott, üdvözölt jó
barát, mint azelőtt. De kedve nem volt; látszott, hogy valami nehéz
feladaton töri a fejét.</p>
<p>Estenden még is csak előadta a baját Teleki Sándornak:</p>
<p>– Valamit szeretnék tőled kérni: de az igen nagy dolog.</p>
<p>– A mi emberileg lehető, teljesítem.</p>
<p>– Én házasodom. Nőmet nem tudom hová vinni. Utazásra pénzünk
nincs; engedd meg, hogy mézes heteinket itt tölthessük Koltón.</p>
<p>– A legnagyobb örömmel.</p>
<p>– Még ez nem minden. Tovább is megy a kivánságom. Arra kérlek,
hogy az alatt te tünj el a házadtól, hadd legyünk mi itt
egyedül.</p>
<p>– Az is meglesz.</p>
<p>– Még többet is kérek. Küldj el ettől a háztól minden cselédet,
hogy ne maradjon itt velünk egy élő lélek se.</p>
<p>– A Pila Anikót is?</p>
<p>– Azt legelébb!</p>
<p>És Teleki Sándor rögtön intézkedett, hogy minden cselédje
<span class="pagenum"><a name="Page_345" id=
"Page_345">-345-</a></span> elköltözzék a kastélyból ki ide, ki
amoda; a gazdatiszt lett megbízva, hogy az érkezendő vendégek
ételéről s felszolgáltatásáról gondoskodjék, míg itt lesznek; ő
maga átadta Petőfinek a kulcsokat s elment Kolozsvárra ő is.</p>
<p>Pila Aniko pedig Petőfi Sándortól kilencz szép új máriás huszast
kapott s azzal vette a vándorbotot és ment a nagy világnak. A
koltói ház szögletablakából pedig széttépett papirrongyok lepkéi
szállongtak szét a levegőbe kiszórva. Ezek azok a lepkék, a mik a
szép czigány leányról tudnának beszélni, ha valaki összeszedte
volna őket!</p>
<p>Harmincz esztendeje bizony már ennek…</p>
<p>Fa sem maradt már meg azokból, a miknek kérgébe a költő és ifjú
szép neje neveik előbetüit vésték a koltói parkban. A szőlőlugas is
elveszett, mely forró sohajtásaiktól rezgett egykor. Új ültetés van
a helyén.</p>
<p>Hanem a czigányleány még most is él, s őrzi a fájó emléket
lelkében.</p>
<p>Teleki felkerestette őt s én beszéltem vele. Az az, hogy én csak
hallgattam, hogy mit beszél. Egy kedves barátom, a megye főorvosa
kérdezé az árvát testi betegsége felől. Azt mondta a leány, hogy
itt fáj nagyon a baloldalon valami. Azt talán a czigány leánynál is
szivnek híják. – Panaszolta, mikor Teleki Sándor kérdezte, hogy éli
világát? hogy sok rossz időt megért, kivált a míg a nagyságos úr
nem volt a hazában: de most már jobb idő jár, mióta haza jött; ő jó
úr, nem hagyja elveszni a régi cselédjét; segíti, ha nagy az
inség.</p>
<p>Nem régen is, szegény Anikó más kóbor atyafiak miatt a
csendbiztos elé került, megtudta ezt Teleki, csak e szót mondá a
csendbiztosnak: «Petőfié volt» s rögtön szabadon bocsátották
Anikót. Egy sugára ennek a csillagnak olyan varázszsal bir e
földön, hogy rabokat kiszabadít!</p>
<p>Én is adtam szegény Anikónak három forintot s irtam róla egy
verset, biz az csak bankópénz volt, nem fényes huszas; s csak az én
versem, nem Petőfié; – de hát az <span class="pagenum"><a name=
"Page_346" id="Page_346">-346-</a></span> ember olyan pénzzel
törleszti a maga és barátjai tartozásait, a milyen van.</p>
<p>Mikor Petőfiről kérdezték, hogy emlékszik-e még rá? sietett ki a
gyertyavilágról a sötétbe. Azt mondják, sokszor elkóborol «oda»
Segesvárhoz, a hol hir szerint, a költő nyugszik.</p>
<h3>HOGY LESZ A KŐBŐL EGY FORINT.</h3>
<p>Tiszteljétek a bányászokat! Ők a haza szivéhez legközelebb
vannak; mert a föld kebelében dolgoznak.</p>
<p>A földmivesnek kész aranyat ád a haza földe, arany kalászokban,
Isten szabad ege alatt dolgozik; míg a bányász, a míg ezüst pénzt
előteremt, a föld alatti éjszaka álmait veri fel, munkájához
tudományt, műszaki ismereteket visz, egészségét pazarolja, életét
koczkáztatja minden nap. És mégis szereti hazáját.</p>
<p>A timany, melyből tollunk készült, a bányászra emlékeztet, a
kanál, melylyel ételünket elköltjük, a vas, ólom, mely fegyvereink
alkatrésze, az ón, mely gondolatainkat betű alakban megörökíti,
vajha az iral is emlékeztetne rá, hogy mikor a budgetből törülni
kell, ott használnók a plajbászt a törlésre, a hol takarékoskodni
kell, s jutalmazásra ott, a hol a földkebel munkásairól van
szó.</p>
<p>Különösen eszünkbe juthat a bányász most, a midőn a napok égető
és izzasztó kérdése az, hogy ha Magyarország fel akarná állítani az
önálló jegybankot, honnan vegye hozzá az érczalapot?</p>
<p>Honnan vegye most, mikor köröskörül minden pénztárát a magas
finánczvilágnak csodálatos összebeszéléssel bezárva tartják
előttünk: honnan vegye hát?</p>
<p>Dobbantsunk lábunkkal a földre s mondjuk: «innen».</p>
<p>Rajta állunk az érczalapon, csak érte kell menni.</p>
<p>A két magyar haza hegyei most is annyi aranyat és <span class=
"pagenum"><a name="Page_347" id="Page_347">-347-</a></span> ezüstöt
szolgáltatnak nekünk, hogy azoknak tíz évi terméke megfelel a
jegybank érczalapjának.</p>
<p>Tehát nem kell koldulnunk az ezüstért, aranyért, hanem csak
dolgoznunk kell érte.</p>
<p>Igaz, hogy az arany és ezüst azért király és királyné, mert
nagyon híven akarja szolgáltatni magát.</p>
<p>Itt eszembe jut egy versem, a mit poéta koromban irtam (t. i.
mikor a poéseos classisban ültem: jó harmincznyolcz esztendeje);
czime volt: «Az ember és az arany.»</p>
<div class="poem">
<div class="stanza"><span class="i0">«Te úr vagy a földön és én
halott<br /></span> <span class="i0">A föld alatt: por, csendes és
szegény,<br /></span> <span class="i0">Nincs rang-különbség a porok
között:<br /></span> <span class="i0">Minden sötét a sírok
éjjelén.<br /></span> <span class="i0">– Te fölkutatsz s földedre
fölviszesz.<br /></span> <span class="i0">A mindenen ott urrá
leszek én;<br /></span> <span class="i0">Te meg helyembe fekszel s
por leszesz<br /></span> <span class="i0">A föld alatt: por,
csendes és szegény.»<br /></span></div>
</div>
<p>Tehát ezek a mi fölséges uraink bizony nagy szolgálatot kivánnak
maguk körül.</p>
<p>Bárha most is előfordul még, hogy egy verespataki bányában
tizenhatfontos termés aranyra bukkannak a bányászok; de azok a
boldog idők elmultak már, a mikor egy ezüst bányából akkora termés
ezüst lapot emeltek ki, hogy azon a fejedelem udvarával együtt
megebédelhetett.</p>
<p>Kétezer év óta aknázzák már a mi kincstárainkat. Még a rómaik
elkezdték. S bár az ujabb kor a rabszolga izzadságát helyettesíté a
géperővel: az ember-észnek, emberkéznek küzdelme csak biztosabb
lett, de nem könnyebb.</p>
<p>Hazánk egyik leggyönyörűbb tájéka Nagy-Bánya és Felső-Bánya.
Mint óriási háztetők sora, vagy mint titánok sirkertje: emelkedik
egyik gömbölyű hegyorom a másik mellett, déli oldalaik szőlőkkel
tarkázva, tetejeik, északi részeik, völgyeik nemes
gesztenyeerdőkkel koszoruzva. Ott fénylik Felső-Bánya aranyozott
kettős tornya, s tőle egy kis félórányi távolban Nagybánya,
regényes <span class="pagenum"><a name="Page_348" id=
"Page_348">-348-</a></span> kertektől körülvéve. Gyönyörű mulató
ligetét irigyelheti tőle Budapest; lelkes, munkás magyar fiait
irigyelheti tőle az egész ország; szép hölgyeit irigyelheti az
egész világ.</p>
<p>E kicsi városkának az ország határához oly közel van olyan
kulturája, mely a német és franczia városokéval vetekedik; van
állandó szinháza, jótékony intézetei, iskolái, könyvtára és eleven
társas-élete.</p>
<p>S az egész határa – nem volna elég vadaskertnek egy magyar főur
számára.</p>
<p>E kultura, jóllét, gyarapodás eszközei a föld alatt
teremnek.</p>
<p>A város közelében van a fernezelyi völgy. Gyönyörű kies vidék,
mindkét felől erdős hegyoldalak közé szorítva, mik közt hatalmas
hegyi patak vágtat tombolva végig. S a patak mentében barátságos
lakások, virágos, gyümölcsös kertekkel körülvéve; tovább gigászi
tömör építmények, s emeletes paloták.</p>
<p>Hanem az egész völgy felett folytonosan egy ködszellem ül; a ki
ott lakik s az idegent visszadöbbenti fojtó lehelletével.</p>
<p>Néha ez a köd-szellem alak felmagasodik s mint egy alaktalan rém
kiemelkedik hegyvágánya közül; látszik hömpölygő közeledése, s
aztán elterül a közel városon s a szomszéd vidéken messzire.</p>
<p>Ez a fernezelyi érczizzasztók füstje: kén és mireny füst. A
kénszagot is ritka ember tartja parfumenek, a mireny pedig igen
szerencsésen egyesíti illatában a foghagyma és vadpoloska prægnans
tulajdonságait.</p>
<p>A bányákból kihozott ércztartalmu követ óriási hasábfákból és
szénből rakott máglyára halmozzák, s azok addig égnek, míg a kén és
mireny elszabadul a légbe.</p>
<p>S e rettenetes légkörben tölti el egyik ivadék a másik után
egész életét; s virágaik virágoznak benne.</p>
<p>Az érczolvasztók roppant épületébe lépünk, melynek oduiból alant
és fönt vakító láng tünik elő. Tűz, mely húsz év előtt meggyujtva,
azóta szakadatlanul ég: egy <span class="pagenum"><a name=
"Page_349" id="Page_349">-349-</a></span> perczre ki nem aludt;
mindig munkát végzett; a katlanok alját megnyitják s vakító fényű
patakocskák ömlenek belőlök elő, olvadt érczpatakok, míg izzó
tavacskákká gyülnek össze. Azokban együtt van az ólom, arany,
ezüst.</p>
<p>Mert a királyi érczek nagyon sok paraszt kiséretében jelennek
meg.</p>
<p>S a mint dolgozik egyfelől az örök tűz, úgy segít neki a
munkánál közel szomszédjában az örök víz. A hegypatak hajtja a
tüzet fujtató óriási gépet: az adja erejét az érczzúzók munkájához.
S a vízgép ereje versenyez a leghatalmasabb gőzgépével. Egyik hajtó
kereke a mult években elkapott egy vigyázatlan gépészt s azt egy
percz mulva három darabra szakítva hajította ki a tulsó
oldalon.</p>
<p>Az ércz megkivánja, hogy válogassák, osztályozzák, megőröljék,
megszitálják, megfüröszszék, megszárítsák, kemenczébe tegyék. Tűz,
víz, gép együtt dolgozik az emberi kézzel. Egyik munkához csak
gyermek-kezeket használnak, másikhoz fiatal leányokat, van olyan
része a munkának, melyet az erős férfi is csak két óráról két órára
egymást felváltva bir meg. És aztán van olyan, mely egyetlen
értelmes szakember felügyelete alatt éjjel-nappal folyvást halad
előre s a mit elvégzett, megint újra kezdi.</p>
<p>De mind ezeknek a munkája nem puszta dolgozás; hanem tudomány. A
fáradság mellé még ész kell és értelem. Annak az egyszerű embernek
a dolga jártasságot követel a chemiában, mechanicában,
metallurgiában: annak tudnia kell, hogy mit mért cselekszik?
kiszámítania az időt másodperczre; – tévedést, hanyagságot,
ismeretlenséget ott meg nem engednek.</p>
<p>Ott főznek óriási agyagüstökben valami keveréket. Az ólom, arany
és ezüst keverve czinkkel. A czinkhez a nemes ércz rokonabb, mint
az ólomhoz, s a czink könnyebb, mint az ólom. Az üst szélén karimák
képződnek, miket két munkás roppant vasfogókkal emelget ki, azok
már a nemes érczczel vegyült czinkdarabok. <span class=
"pagenum"><a name="Page_350" id="Page_350">-350-</a></span></p>
<p>Most tehát már az ólomtól megszabadult az ezüst, s kapott
helyette czinket. Ettől csak vegytani úton lehet elválasztani. Egy
nagyszerű lugzó készülék hajtja végre ezt a műtétet. Napokig el
lehetne azt bámulni és gyönyörködni benne. Hogy alakul egy
kristálytiszta folyadékban a belecsorgó arany fényű nedvtől
lassankint rőt barna moslék, mely lassankint átlátszó karmazsinná
válik. A vegytan alakító szellemei küzdenek egymással. E lugzó
készülék tökéletesítése Kiss Ferencz bányahivatalnok találmánya s
előnye abból áll, hogy a míg az eddigiek csak az ezüstöt tudták
præcipitálni, ez a legkisebb mennyiségű aranyat is el tudja
különíteni, s csaknem minden költség nélkül, miután ugyanazon lúg,
a mint feladatát elvégezte, a nemes érczektől megszabadulva,
folytatja évről évre működését ujra meg ujra.</p>
<p>Innen a próba-műhelyekbe lépünk, a hol a zúzdák termékeinek
nemes ércztartalmát kisérlik. Fiatal, diákarczú emberek
foglalkoznak e munkával, mely a bányászat pénzügyi számításainak
alapját képezi. Ezekben a gömbölyű agyagtégelyekben látunk valamit
fényleni. Egy kásaszem, egy mákszem az; – a melyik már egy
lencseszem, az nagy úr. – Ez az ezüst: a valóságos igazi ezüst.
Némelyik tiszta fehér, a másik sárgás; az aranynyal van vegyítve,
tehát sokszorta becsesebb.</p>
<p>S ezért az egy virágmagnyi ezüst pontocskáért hány ember keze
izzadt, hány ember szive dobogott, hány ember ajk imádkozott:
«Szerencse fel!» hány ember tüdeje telt meg méreg-gőzzel és a
kemenczék izzó lehével?</p>
<p>Nekünk fogalmunk sincs arról, minő szerencsejáték a
bányászélet.</p>
<p>A közmunkás életét teszi koczkára s kap érte 30 krtól 70-ig
terjedő napszámot. Földmives ily napszámon el nem tengődhetnék. S
az meg van elégedve vele, csak munkája legyen mindig.</p>
<p>De a bánya-tulajdonos sorsa még nagyobb koczkán <span class=
"pagenum"><a name="Page_351" id="Page_351">-351-</a></span> forog.
Ugyanazon tárna, mely az apát gazdaggá tette, a fiát koldussá
teszi, mikor elvész az ér.</p>
<p>Egy kiváló esetet hallottam ott elbeszéltetni; a minek
valóságáról kutforrásom kezeskedik.</p>
<p>Egy részvényes társaság sok éven át míveltetett egy tárnát,
folytonos veszteséggel. Végre megsokalta a ráfizetést, s abba
hagyta. Egyik tagja a társaságnak, ki már apai örökéből, 80 ezer
forintból, az utolsó négy ezer forintig mindent ráköltött e
tárnára, még egy esztendeig folytatni akarta a kutatást saját
költségére. Az ilyen elhagyott tárnáknak tovább-mívelését
«urburának» hiják s az a szokás, hogy ha a tovább mívelő csakugyan
nemes érczre akad, a tiszta haszonnak öt százalékát fizeti az
abbahagyónak. – A folytatásra azonban kellett volna még 8 ezer
forint s a vállalkozónak már nem volt több, csak négy. – De volt
egy közel rokona, azt felszólítá, hogy még egy évig teendő
kisérletre járuljon ugyanannyival. «S mi lesz, ha azt is
elveszted?» kérdé a felszólított. «Akkor főbe lövöm magamat.» A
felszólított nem állt rá a vállalatra. A mindenkitől magára hagyott
bányász aztán hozzá fogott egyedül, vagyona utolsó maradékával. S
két hónap mulva már rátalált a keresett ezüst érre, s abban az
évben húszezer forint tiszta haszonnal végezte a vállalatát, s
azóta folyvást gyarapodó hasznot hajt a tárna, úgy, hogy az utóbbi
években százhúsz ezer forint jövedelmet hajtott. Az ilyen
nyereségre igazán elmondhatjuk, hogy «Isten áldása rá!» Láttam a
derék bányásznak egy ház magasságú nemes érczkő-halmazát, mely
becslés szerint 80 ezer forint ezüstöt tartalmaz. Ott fekszik a
szabad ég alatt; nem kell félteni a tolvajoktól. Elébb annak a
fernezelyi völgy minden kohóján, kallóján, malmán, üstjén,
katlanán, és vegytani kádain keresztül kell mennie, a míg azzá
válik, a miből az ember az Istent a saját képére teremti, mivelhogy
olyan világot élünk, a mikor az arany és az ezüst az emberek
Istene, s a magyar nem hiába nevezi azt «Krisztus»-nak.
<span class="pagenum"><a name="Page_352" id=
"Page_352">-352-</a></span></p>
<p>Nekünk, hála Istennek, van ilyen; ha kell: ne kolduljunk
senkitől; hanem tartsuk meg azt, a mit Isten adott, s munkás
hazánkfiai napfényre hoztak. Áldassék érte Isten és ember!</p>
<hr class="chap" />
<p><span class="pagenum"><a name="Page_353" id=
"Page_353">-353-</a></span></p>
<h2>NE HAGYD MAGAD!</h2>
<h3>I. A SZOMSZÉDTALAN HÁZ.</h3>
<p>Egy nagyszerű téren, mely fővárosunkban nem rég keletkezett, s
melynek közepét a jövő században Árpád (vagy Rotschild) szobra
fogja elfoglalni, emelkedik egy háromemeletes ház. Hajdan palotának
nevezték volna. Márványfoglalatú pinczeablakaitól kezdve a
rizalitját ékesítő terracotta nymphaalakokig, minden az újabb
építészet remekléséről tanuskodik rajta. Térdelő ergonádok,
görnyedő karyatidák emelik a velenczei erkélyeket, nincs hiányosság
korynthi oszlopokban, a kapu fölött renaissancekori gypszangyalkák
tartják a czimervértet, a háztulajdonos monogrammjával, s a háztető
franczia ormozatát rácscsipkézet futja körül; az ablakok mind
tükörüvegből, színes japáni függönyökkel s ha betekintünk a félig
nyitott kapun, az udvaron márványnympha invitál a tengercsiga
mintájú kúthoz.</p>
<p>A földszint egyik oldalán tíz ajtónagyságú boltablak s azok közt
egy pár valóságos ajtó fölött e fölirat pompáz kiálló
aranybetükkel: «Goldmeyer és Társa selyem és pipere bazárja». A
kapun túl levő része a földszintnek kávéház, s annak a felirata
három nyelven: felül szerbül, alább németül, legalul magyarul
hirdeti, hogy ez az a híres kávéház a «montenegrói
fejedelemhez».</p>
<p>Az egész első emelet falát egy hatalmas felirat foglalja el,
melyet jószemű ember a Szent-Gellértről is elolvashat, itt van az
«Első magyar-osztrák gőzhajó társulat hivatala». <span class=
"pagenum"><a name="Page_354" id="Page_354">-354-</a></span> A
második emelet egyik erkélye két oldalán két roppant fekete tábla
hirdeti arany betükkel minden európai nyelven, hogy ott divatraktár
keresendő; a másik erkély botrányosan rontja a symmetriát
ürességével. Ott bizonyosan valami falusi földesúr lakik, a ki még
restelli kiirni a szállása falára, hogy ő mit árul? Hasonló
mulasztást követtek el a harmadik emelet lakói is; de helyrehozta
aztán mind valamennyinek a hibáját a padláson befészkelt
fényképész, a ki legfelül a háznak mind a négy falára
hétországraszóló nagy betükkel kiirta, hogy ott «Photograf» lakik:
görög-német helyesirás szerint.</p>
<p>Abból, hogy a háznak mind a négy oldalára lehet irni, megtudtuk,
hogy az egyedül áll: – se elől, se hátul, se oldalt semmi
szomszéd.</p>
<p>A háta mögött van egy mélyen fekvő veteményes kert, otthagyott
káposztatorzsákkal; az egyik oldalán a kidült-bedült palánkkal
bekerített telket télvizben megzöldült kőhalmazok fedik, azok közt
korhadó épületfák vannak egymásra támogatva, s üres mészvályúk
tartogatják a beléjük hullott eső-vizet; mind annak a tanujelei,
hogy valaki építeni akart oda valamit; de beletörött a kése. A
palota tulsó felén fekvő telek már nagyobb reménységet táplál
fényesebb jövendő iránt. Annak a gazdája cserzőgyártulajdonos: mind
ide hordatja a cserhulladékot a telkére, s mikor az egyszer egészen
fel lesz töltve, akkor okvetlenül hozzáfog az építkezéshez.</p>
<p>Elől pedig a gyönyörű szép négyszögű tér; behintve
káposztalevelekkel, s lovak ottlétének tanujeleivel, szénával,
szalmatörmelékkel, baromfitollal; a közepén két kuvasz igyekezik
egy harmadikat lefülelni, s a távolban füstölög valami rozzant
palánk oldala. Azon valami kofa rést tört, s mint a remete-rák a
csigahéjból, ottdugta ki a fejét, boltot rögtönözve a palánkból,
melyben napszámosoknak süt burgonyát s oszt spiritust, pálinka
czimen.</p>
<p>A háromemeletes palotának azonban már szép járdája is van; a mit
ugyan a járó-kelők még szebben elkerülnek, <span class=
"pagenum"><a name="Page_355" id="Page_355">-355-</a></span> mert
nagyon magas, fel kell rá mászni; annálfogva a járda
gránitkoczkáinak illetékeiből szépen kizöldült a buza, sőt a
kedvező időjárás mellett már meg is bokrosult kellően, a mit
elhullattak, a pinczeraktárba letöltögetéskor. Ez a vetés a
Goldmeyerék boltja előtt virít. Hanem azért a repcze is igen szépen
áll, mely viszont a kávéház ajtajáig díszlik, s ha valami elemi
viszontagság nem éri, bő aratással fenyeget.</p>
<h3>II. A VILÁGÍTÓ POHÁR.</h3>
<p>A mult év egyik borongós novemberi napján, a midőn a felhők azon
látszottak országgyűlésezni odafenn, hogy kész eső, vagy hó
alakjában róják-e le az idei adójukat, a mivel a földnek tartoznak?
egy fiatal férfi igyekezett nagy léptekkel elérni a montenegrói
fejedelem barátságos küszöbét, a kinek ez a moratorium nagyon
kedvére lehetett, mert sem esernyő, sem köpönyeg nem szolgált neki
fedezetül. Fehér kalapja ugyan igyekezett a nyár óta hozzábarnulni
az őszi időhöz; de még a tökéletes sonkaszint nem nyerte el a
pipafüsttől. Két nyári kabát volt rajta, egyik sárga, másik barna,
a sárgát vette felül, a barna hosszabb volt egy grammal, vagy
literrel, vagy nem tudom én, minek híják most az «araszt», mint a
sárga s kilátszott alóla. Őseink is így viselték a dolmányt: a
hosszabbat alul, a kurtát felül.</p>
<p>A mint belépett a kávéházba, nem is köszönt senkinek, csak
egyenesen ment a megszokott szegletbe szemére húzott kalappal s
kicsi híja, hogy az ölébe nem ült annak az alaknak, a ki a helyét
elfoglalá.</p>
<p>– No nincs több asztal a kávéházban, csak ez? dörmögött az ott
talált buslakodó a vele szemközt letelepülőre.</p>
<p>Volt biz ott még hat asztal is, s egyetlen egynél kuporgott egy
magányos czernagoracz egy pohár szilvapálinka <span class=
"pagenum"><a name="Page_356" id="Page_356">-356-</a></span>
mellett; de hát a mi fiatal emberünk szerette a társaságot és
beszélgetést. Udvariasan engedelmet kért, megdörzsölte a kezeit,
hogy a hideg kimenjen belőlük s aztán szétnézett a marqueur
után.</p>
<p>A «Kristóf» ismerte már jól a vendégét s hozta számára a
mindennapit; egy pohár forró tejet, meg egy zsemlyét.</p>
<p>Ez volt a vendégre nézve az ozsonna, vacsora, még talán az ebéd
is.</p>
<p>A mint a tálczáról átvette a tejes poharat és a süteményt,
mindjárt le is tette rá a megfelelő árt, egy piczuligramm
alakjában.</p>
<p>Kristóf úr markába vette a pseudoezüst pénzt s megköpködte:</p>
<p>«Pfhü, pfhü; apád-anyád ide jőjjön! Ez az első pénz, a mit ma
beveszek.»</p>
<p>Pedig délután öt óra volt már.</p>
<p>Az átelleni vendég előtt állt egy pohár fekete kávé
érintetlenül. Az uraságon jó macskaprémmel bélelt téli kabát volt,
s a mellénye gombjába arany óraláncz volt akasztva. Az alsó kabátja
mellső oldalán pedig egy négyszögű dombormű árulá el, hogy ott
tárcza van, s tárczát nem csak azért visel az ember, hogy az
oldalát nyomja.</p>
<p>Az uraság azonban nem itta meg a kávét; hanem kezében tartotta a
Pester Lloydot, s annak az első lapját tanulmányozta.</p>
<p>Nagyon apróra meg akarta tanulni, mert egészen belebujt, úgy
eltakarta vele magát. A fiatal embernek nem maradt más mulatsága
(ez levén az egyedüli hirlappéldány a montenegrói fejedelem
területén) mint az alatt a hirlapnak felé fordított oldalát
olvasni, a mi szintén igen érdekes olvasmány: ott hirdetik a
doktorok, hogy miféle betegségeket tudnak ők gyógyítani? A fiatal
kedélyt ez is mulattatja nagyon: «de bolondok ezek a doktorok, hogy
olyan bajokat akarnak meggyógyítani mai nap, a mikhez még elébb
pénzének kellene lenni az embernek, hogy azokat megszerezze».
<span class="pagenum"><a name="Page_357" id=
"Page_357">-357-</a></span></p>
<p>Az átellenesének azonban még könnyű a dolga, mert az ablak felé
van fordulva; tehát még lát valamit a betükből; de ő felé az
árnyékos oldala van fordítva a lapnak s idebenn már sötét van.
Egyéb világosság nem ég, mint az a spirituslámpa az asztalon, a
minél fidibuszt lehet gyujtani.</p>
<p>– Ejnye, de sötét van idebenn, Kristóf! jegyzi meg a fiatal
ember, a kiürített pohárból az utolsó morzsát is kiszedegetve a
kanállal.</p>
<p>– Még nem gyujtjuk meg a gázt; elég világosságot ad a spiritus
lámpa.</p>
<p>A párbeszéd által háborgatott újságolvasó boszusan felkelt, s
átment a szomszéd asztalhoz, a Lloydot is magával vitte.</p>
<p>A Kristóf utána szállította a fekete kávét.</p>
<p>– Egészen jéghideg lett már; dörmögé az uraság. Melegíttesse meg
újra.</p>
<p>A Kristóf engedelmesen szót fogadott s nemsokára visszajött a
párolgó feketével.</p>
<p>A fiatal ember várta türelmesen, hogy meddig lakik még benne ez
az uraság abban a Lloydban?</p>
<p>Végre letette az maga mellé a hirlapot, hanem akkor meg
rákönyökölt. A fiatal ember szerette volna megszólítani, hogy adja
már ide, ha kitanulta; de félt, hogy megharagítja.</p>
<p>A prémes uraság fejét tenyerébe támasztva, elkezdte a kanállal a
kávét kavargatni s úgy nézett bele abba a pohárba, mintha a
lánczhidról nézne le valaki a Dunába.</p>
<p>– Ejnye, de hideg van idebenn, mondá a fiatal ember, két
tenyerét összedörzsölve, Kristófnak.</p>
<p>– Még nem fűtünk, elég meleget ád a spiritus lámpa.</p>
<p>Nem sokára aztán olyas valamit látott a fiatal ember, a mitől
olyan melege lett, hogy a háta is izzadt bele.</p>
<p>A mogorva vendég egy perczre megint eltakarta magát a hirlappal,
mintha keresne benne valamit s aztán mikor <span class=
"pagenum"><a name="Page_358" id="Page_358">-358-</a></span> ismét
letette azt maga elé, elkezdte sebesen a kávét kavarni a pohárban,
míg szemei merően bámultak az átelleni órára, mely épen hatot
mutatott.</p>
<p>És a fiatal ember azt látta, hogy az a pohár fekete kávé
egyszerre csak elkezd fehér lenni; mindig világosabb, mindig
fényesebb lesz, utoljára az egész pohár rémületes zöld fényt
derenget maga körül. Ettől a látványtól kezdett izzadni a
homloka.</p>
<p>Az óra hatot ütött; a prémes úr felemelte a poharat, behunyta
szemeit, a fiatal ember pedig felrúgta a székét, odaugrott hozzá,
kikapta a kezéből a poharat s a tartalmát odaöntötte a köpőládába,
vakmerően ráförmedve a megtámadottra:</p>
<p>«Hát nem szégyenli ön magát?»</p>
<h3>III. EGY VESZTÉRE SZÜLETETT HÁZI ÚR.</h3>
<p>– Nem szégyenli magát az úr? – ismétlé a két nyári kabátos ifjú
ember a macskaprémesnek, mi alatt a marqueur a padlóra öntött
folyadékot törülgette fel a tegnapi ujsággal, (még a padlón is
fénylett a szétömlött villós méregfolyadék.) Meg akarja magát ölni!
Hát akkor én mit tennék? A ki elvégeztem tizenkét iskolát,
kitanultam az oeconomiát, veterináriát, letettem a birói vizsgát,
voltam két esztendeig szolgabirói segéd, akkor redukáltak, télen
nyári kabátban az utczán felejtettek s most lótok-futok egyik
ajtóról a másikra munkát keresni, mindenütt beleütöm az orromat
olyan emberekbe, a kiket már ugyanonnan kilöktek; délig körmölök,
másolok, keresek vele harminczöt krajczárt: abból huszat elköltök
újabb folyamodásokra, papirosra, bélyegre, tizenöt krajczárból
ebédelek, vacsorálok, szállásom nincs, itt hálok a pad alatt; az
egyik fülemre ráfekszem, a másikkal takarózom, s a vasárnapot
megbőjtölöm, mert akkor nincs kereset. Azért még sem ugrom a
Dunába. Az úrnak pedig milyen szép <span class="pagenum"><a name=
"Page_359" id="Page_359">-359-</a></span> macskaprémes kabátja van,
még óraláncza is s mégis gyufát akar enni?</p>
<p>A megdorgált ember engedte magát, mint tetten kapott gonosztevő,
végig leczkéztetni s mikor vége volt, azt mondta rá:</p>
<p>– Még egyebem is van: ez a három emeletes ház is az enyim.</p>
<p>– Hát akkor mi a baja?</p>
<p>– És azért mégis szegényebb ördög vagyok, mint az úr ebben a
másfél nyári kabátban.</p>
<p>– Hát akkor szökjék el a házától s mindjárt gazdagabb ember
lesz, mint én – egy egész téli kabáttal.</p>
<p>– Nem érti azt az úr. Nem tanítják ezt a tizenhat iskolában.
Pedig bár mindjárt az elsőben azt tanitanák: a Hübner helyett. De
hát ha már a kávémat elpocsékolta az úr, hát már most hallgassa
meg, hogy mi bajom van én nékem, s ha tud valamit kitalálni, a mi
az ellen használ, hát akkor odaadom az úrnak akármimet, a mi még az
enyim.</p>
<p>– Adjon róla irást.</p>
<p>– Akár kettőt. Tegye fel az úr prókátorosan: a stemplit fizesse
maga. Hanem elébb hallgassa meg, miben áll a bajom. Tud az úr a
financziális kalkulushoz?</p>
<p>– ’Sz abba szakadt ki a kabátom könyöke.</p>
<p>– No hát! Én a régi okos világban becsületes hentesmester
voltam. Ismertem a művészetemet alaposan s szereztem magamnak
belőle – nem ugyan valami kapitalist, mert a pénz nem való
tisztességes embernek, hanem egy kis házat és telket itt ezen a
téren, a melyet az előtt disznópiacznak hittak. Csinos kis ház
volt! Olyan szép húsfüstölő műhely volt benne, hogy ellakhatott
volna abban akár Stroussberg. Hát még a kert odahátul! Micsoda
sárgabaraczk fák voltak benne! S milyen gyönyörű nagy bécsi
szederfa. Mikor érett a szeder, minden gyermekemnek tulipiros volt
a képe a levétől. Nem adtam volna azt a fát senki száz forintjáért.
Nem is volt én nekem soha semmi <span class="pagenum"><a name=
"Page_360" id="Page_360">-360-</a></span> bajom; kivéve egy fél
esztendőt, a mikor megakasztotta a kalbász-üzletet a
trichin-nyavalya; hogy a Pluto kösse hátul a sarkát annak az
ujságirónak, a ki legelőször kigondolta! – Ekkor beütöttek a boldog
aranyidők. A magas kormány elkezdte önteni a pénzt a házi urak
kalapjába. Az ujságok mellett Budapest új térképei jelentek meg,
rózsaszínnel festett új utczákkal. Az akadémiában nagyszerű
panorámák voltak kiállítva: ilyen lesz Budapest tíz esztendő mulva!
Az én jó disznópiaczomat elnevezték Bendegúz-térnek. Ez is le volt
pingálva, hogy milyen lesz tíz esztendő mulva? Olyan Párisban
nincs. Három baubank alakult a kiépítésére, mindeniknek volt egy
gróf elnöke, egy bankár igazgatója, meg egy képviselő titkárja;
pénze pedig annyi, hogy az ablakon folyt volna ki, ha más úton ki
nem folyhatott volna. Egyik sensál a másiknak adta a kilincset a
házamban, azt kérdezve, hogy adom? Én szereztem azt egy időben,
mindent összevéve nyolczezer forintért. Addig liczitáltak egymásra,
míg utoljára fölverték nyolczvanezer forintra. Ott volt már a pénz
az asztalomra leszámlálva: csak be kellett volna sepernem, s aztán
elénekelnem, hogy «Isten hozzád te csendes ház!» Ekkor egyet
gondoltam: visszaadtam a pénzt, megtartottam a házat, azt mondtam,
no már most hát építek magamnak ide egy palotát. Nyolczvanezer
forintot érő telkem már van. Ez bizonyos. Ezt a jég sem veri el.
Itt van egy hatalmas pénzintézet, a «szükölködők bankja». A czíme
is mily bizalomgerjesztő. Az igazgatója sógorom. A titkárja benső
barátom. Három esztendeig mindig ő borotvált. Most visszaszolgálom
neki. Egy nyolczvanezer forintot érő telek tulajdonosának semmi
erőtetésbe sem kerül százhúszezer forintot kapni kölcsön egy
háromemeletes palota felépítésére. Maga a bank vállalkozik rá.
Nekem csak a kész ház kulcsait adják át s én aláírom a
kötelezvényt, mely szerint én fizetek harminczkét esztendeig a
kölcsöntől hat perczentes kamatot, meg két százalék törlesztést.
Úgy de én nekem viszont nyolcz száztólit hoz <span class=
"pagenum"><a name="Page_361" id="Page_361">-361-</a></span> be a
ház az egész értéke után: és így harminczkét esztendő alatt maga
magát tisztára kifizeti. S azonfölül nekem évenkint marad
hatezernégyszáz forint bizonyos jövedelmem, a mivel egyszerre úrrá
vagyok téve! Ez már csak bizonyos kalkulus; ugy-e?</p>
<p>A hallgató nagyon csóválta a fejét.</p>
<p>A házi úr folytatá:</p>
<p>– Valamennyi építeni szándékozó között én szaladtam legelőre,
hogy megelőzzem a többit. Meg is előztem. Az én házam már tető
alatt volt, mikor a többiek még csak a meszet ójtatták hozzá. A
felvett kölcsön becsületesen felment rá: akkor volt legdrágább a
tégla, meg a napszám. Csakhogy kapni lehetett! Őszre már készen
állt a házam s télre belé lehetett volna költözni, ha az
építőmester olyan jól nem csinálta volna a stuckaturokat, hogy mind
fel kellett szedetni s újat rakatni helyébe télen.</p>
<p>– Bizonyosan vén fákat használt hozzá.</p>
<p>– Ördögöt vénet! Hiszen zöld volt még: akkor vágták az erdőn.
Maga csak pipázzék és ne beszéljen! Pedig már akkor ki volt adva
minden szállás a házamban, a mikor még be sem voltak vakolva a
falak. A szálláskeresők lajtorján másztak fel kvártélyt nézni s
lefoglalának mindent az utolsó pincze-raktárig. A földalatti
magazinokat kivette egy gazdag gabonakereskedő, aztán meg egy
fiatal bankárfiú. Ez utóbbi nem volt se gazdag, se kereskedő; de
igen jó kuncsaft. Pénz helyett repczét kapott az uzsorástól, azt
tartotta itten. Ez volt az ő trezorja. A földszint még nedves volt,
mikor már kivették: az egyik részét a montenegrói fejedelem
kávéházának, a másikat nagyszerű piperebazárnak. Az első emeletet
egészen elfoglalta az első magyar-osztrák tengeri gőzhajózási
társulat. Ez már csak nagyhitelű vállalat volt az egyszer! A
második emelet egyik felébe ruhagyár fészkelte be magát. Virágzó
üzlet! A másik felét pompásan bebutoroztatta egy vidéki földes
uraság, a ki egyúttal országgyűlési képviselő is; gazdag úr,
nevezetes honatya; egyszóval halhatatlan ember; <span class=
"pagenum"><a name="Page_362" id="Page_362">-362-</a></span> a mi
nagy érdem egy parteinál. A harmadik emeletnek egyik szögletében
magam helyezkedtem el családommal, a közepét egy vasúti
főhivatalnok lepte meg, s a tulsó szárnyában fészket rakott egy
szép elegans kisasszony, a ki énekesnőnek irta be magát és volt egy
gróf vőlegénye. Párisból hozatta ruháit; mikor a doboz megérkezett
a postával, kétezer, háromezer frank volt rá felírva: a miből
gyanítható volt, hogy vagy ő maga, vagy a vőlegénye nagyon szépen
énekel. Még aztán jött egy fotograf, a ki addig unszolt, míg
rávett, hogy üvegeztessem be a házam tetejét, hogy ott ő felüthesse
a műhelyét. Uram! Még a kapu-alját is kivették tőlem: egy
olajfestmény-árús szerződést kötött velem, hogy ott kirakhassa a
remekműveit. Még egy udvari szobám volt, a mit eshetőleges
katonabeszállásolásra hagytam meg, azt is kivette tőlem egy öreg
úr, a kiről azt mondták, hogy nagy uzsorás. Egy szóval tökéletesen
helyre voltam állítva. Semmi kivánni valóm sem lehetett. Nem is
volt szó több húsfüstölésről; a feleségem dáma lett, a fiam
gavallér, a leányom énekelni, zongorázni tanult: magam pedig
bizottsági tag lettem és alelnök a Walhalla-nevű temetkezési
egyletnél, mely minden eddigi temetkezési pompát mesésen fölülmúlni
igyekezett.</p>
<p>– No ez az egy jó legalább megmaradt a sokból: a temetkezési
pompánk. A ki látja, hogy milyen fényesen temetnek el bennünket,
csakugyan azt hiszi, hogy urak vagyunk.</p>
<p>– Arra az úrnak semmi gondja. Tehát, hogy visszatérjünk a
financzialis calculusra, a bilanceom így állt. Biztos jövedelmem
volt a házamtól tizenhatezerhatszáz forint. Ebből kamat és
törlesztés fizetendő a banknak kilenczezerhatszáz. Marad nekem
valóságos jövedelmem hétezer kemény forint. E mellett már csak
megélhet az ember hurkatöltögetés nélkül is! Hanem mindjárt az első
félesztendőben kapok az én barátságos bankomtól egy szerelmes
levelet, a miben tudtomra adják, hogy az egész <span class=
"pagenum"><a name="Page_363" id="Page_363">-363-</a></span> világon
megdrágult a pénz; a hat perczentre adott kölcsönt nem adhatják
most már alább hét és fél perczentnél, ha nem tetszik a föltétel,
szabad lesz visszafizetnem. No ez szép újesztendei köszöntő. Már
most a tiszta jövedelmem leszáll ötezer kétszáz forintra. Összébb
kell húzni a bagariákat. A következő fertályban azonban a lakók
kezdtek lefelé steigerolni. Engednem kellett. Fele bért kináltak,
mint eddig. Abba is meg kellett nyugodnom. Elolvadt az egész plus,
a mi a saját jövedelmemet képezte. Örültem, hogy a bank rátáját ki
tudtam teremteni. Ez az örömem is elmult. A következő fertályban
jöttek a bukások. Egész szállásaim üresen maradtak. A banknak
fizetendő rátát nem voltam képes kiteremteni. Azt mondtam: «ne
hagyd magad!» s hozzá fogtam ahhoz a mesterséghez, a mit annyian
gyakoroltak: ha egy adósságot törleszteni kell, csinálni másikat.
Sohase volt váltón aláírva a nevem; most ráfanyalodtam, hogy az
egyik tararékpénztártól kölcsönt vegyek kilencz perczentre, azért,
hogy a másik bank hét és fél perczentes kölcsönét törleszthessem
vele. Találtam két jó barátot, a ki aláirta a váltómra a nevét.
Viszonszivességből aztán én is aláirtam a nevemet az övékre. A
miből aztán az lett, hogy lejáratkor ők elfelejtették törleszteni a
maguk váltó rátáját s mind a hármat nekem kellett törlesztenem.</p>
<p>– Ezt biz előre is megmondhattam volna.</p>
<p>– Hát miért nem jött akkor, hogy mondta volna meg? No jól van!
Ez meg volt. Jött az új fertály. Jövedelem megint nem volt;
törleszteni megint kellett, most már a kölcsön rátát is, meg a
váltó összeget is: fogtam magam, beálltam a bank «hitelegyletébe»,
ott «száraz» acceptre adnak pénzt. No iszen megadtam én szépen
ennek a száraz hitelnek az árát. Lejáratkor most már nem két
aláíró, hanem száz in solidum nem fizető tartozásáért kellett
megszenvednem; fizettem a kölcsön kapott pénzért, a mivel a többi
kölcsönt törlesztettem, 35 perczentet, mint veszteséget. Hát hisz
akkor jobb, ha Daumenschraub úrhoz megyek pénzért, <span class=
"pagenum"><a name="Page_364" id="Page_364">-364-</a></span> az én
udvar-szobai lakómhoz, a ki csak 29 perczentre adja ki a pénzét.
Kaptam is nála hitelt, csakhogy azt a jövő fertályban felvitte 43
perczentre. Már most tehát így állt a kalkulus: Hogy a banknál levő
7½ perczentes tartozásomat törleszszem, felvettem a
takarékpénztárból 10½ perczentes váltó-kölcsönt; hogy ezt
törleszszem, felvettem a hitelegylettől 35 perczentes kölcsönt, s
hogy azt törleszszem, felszedtem az uzsorásomtól 43 perczentes
kölcsönt, akkor aztán megesett, hogy valamennyi lakóm megszünt
fizetni a házbért. De már ennek a történetével külön meg kell az
urat apróra ismertetnem.</p>
<p>– Hát ugyan miért nem fizették a lakók a házbért? kérdezé a két
nyári kabátos ifjú.</p>
<p>– Kezdjük csak sorban; aztán tartsunk rendet. Kezdjük el a
legelsőnél, a pinczeraktárnál. Hát a buzakereskedőmet megölte a
mult esztendei rozsda. Az ördög tudta azt, hogy a buza is vasból
van: hol aczélos, hol rozsdás, még sem tart örökké. Mindig
olcsóbban adott el, mint a hogy vásárolt. Utoljára rájött, hogy a
mely napon a gőzmalma nem dolgozik, azon a napon csak ötven forint
a vesztesége; de a melyik napon dolgozik, azon száz. Kapta magát:
liquidált. Felgyujtotta a malmát, megkapta érte a biztosítási
összeget s elment vele Bécsbe. A magazin üresen maradt. Ez a Nro.
1.</p>
<p>– Nro 2. nem volt ilyen okos ember. Ő nagyon messze engagirozta
magát «Omnibus»-ba, míg egyszer lett belőle «nihilibus», akkor egy
éjjel megszökött Amerikába; azt se mondta, hogy «ülj a hátamra!» s
itt maradt a másik magazin üresen.</p>
<p>– Most jön a Nro. 3. A selyemkereskedő. Ez már Amerikából jött
haza; ott tanulta Chicagóban, hogy milyen hamar támadnak a városok
a puszta földből: azért etablirozta magát a disznópiaczon
confectiós bolttal. De csakhamar észrevette, hogy elsiette a dolgot
vagy félszázaddal s sietett átváltoztatni a selyem üzletet
pokróczkereskedésre. Floreált is egy darabig erősen: csak úgy
hentergett <span class="pagenum"><a name="Page_365" id=
"Page_365">-365-</a></span> az udvaromon a sok deszkaláda
mindennap, a mit hordtak és vittek. Azt hittem, valamennyi
ujságírót ő látja el naponkinti pokróczczal. Egyszer aztán az
infamis financznak feladta valami gazember spitzli, hogy az én
selyempokrócz kereskedőm azokban a ládákban, a mikre kivül «halina»
van írva, csupa merő külföldi csempészett szivart szállít.
Meglepték, megcsipték, beidézték, kisütöttek rá mindent: elitélték
háromezer millió forint birságra. Az elől megszökött: itt hagyta az
üres ferschlagokat, meg a fizetetlen házbért.</p>
<p>– Most térjünk át a Nro 4-re. A montenegroi fejedelemre. Persze,
hogy igy spekulált a kávés, a kinek különben is «vics»-en végződik
a neve: hogy ha ő ide üti fel a tanyáját, a disznópiacz szegletére,
hát akkor valamennyi rácz disznókereskedő, a ki csak Zimony és
Kőbánya között megfordul, az mind ő nála költi el a pénzét. Hanem
hát beütött a bécsi krach, meg a herczegovinai lázadás. A ráczoknak
nem kellett több disznó, benne voltak úgy is; a montenegrói
fejedelem egész Európától izoláltan maradt: az én kávésomnak a
törzspublikuma elmaradt. Később aztán fordított a dolgon s
estenkint új, más szabású vendégsereg kezdett gyülekezni a
kávéházában: olyannemű, hogy én már nyolcz óra után nem mertem
kimenni a házamból az utczára; de hát mi közöm volt hozzá? csak a
házbért fizesse rendesen. Hanem egyszer egy este valami
akasztófáravaló becsületes ember feladta, hogy a kávéházában
nasivasi bank van felállítva, a hol a falusi embereket con amore
kifosztogatják s éjjel megjelent a kávéház előtt a policzia.
Persze, hogy a míg az be tudott jönni az ajtón, az alatt a bankadók
a játékosokkal együtt rég kiugráltak a hátulsó ablakon s
elmenekültek a kerteken keresztül: nem került kézre senki. Hanem az
én kávéházamnak a hitele tönkre lett téve egészen, mióta éjjel
nappal ott strázsál a szegleten egy constabler, s ettől az
utonállótól tisztességes spiller nem mer az ajtón bejönni. Már most
az is felmondott s nem fizeti tovább a házbért. <span class=
"pagenum"><a name="Page_366" id="Page_366">-366-</a></span></p>
<p>– Jön a Nro. 5. Az osztrák-magyar tengeri gőzhajózási társulat
az első emeleten. De ennek, engedje meg az úr, hogy egy czigarettet
csavarhassak a tiszteletére, s úgy fogjak hozzá, külön fejezetet
szentelve a viszontagságainak sorrendbeni előadására.</p>
<p>Most gyerünk az első emeletre! Hanem persze csak úgy szóval:
mert testtel oda nem mehetünk. Le van az pecsételve, még a folyosó
ajtaja is. Uram! még egy hajójuk sem volt, már is hajótörést
szenvedtek. Volt igazgató, igazgatótanácsos, elnök, alelnök,
intendáns, pénztárnok, könyvvezető. Egyszer aztán megszökött a
pénztárnok. Én azt hiszem, megfizették, hogy szökjék el, hogy aztán
ő rá lehessen fogni, hogy elvitte a cassát. A részvényesek csődöt
kértek. A szállást lepecsételték. Kaptak tömeggondnokot,
perügyelőt. No már uram, én láttam Boscót, a mint egy üres
palaczkból tizenkétféle likört préselt ki, de szeretném látni azt
az ezermestert, a ki egy tömeggondnokból egy krajczárt ki tudna
préselni. Én hát az egész első emelettől nem kapok házbért. Benne
van a tengeri gőzhajózás örök időkre. Az ördög hitte volna. Ha még
ennek se lehet hinni! Ha még a tenger is vízzé válik!</p>
<p>No, most gyerünk a második emeletre. Ott van a nagyszerű
ruharaktár. Ez már csak szolid üzlet. Hiszen kabátra minden
embernek van szüksége. Hála istennek, nem lakunk olyan meleg
tartományban, hogy az emberek köténynyel eljárhatnának. Ruha:
tisztesség, azt tartja a közmondás. Az én szabóm nem is volt
élhetetlen ember. Tudta praktikus oldalán venni a dolgot. Minden
lapba beiktatta a hirdetményeit, hogy mi minden kapható nála? csak
a Styxbe nem. Ezért aztán a Styx kifigurázta egy képben, a hol az
én szabóm amaz ismeretes kecskével hozatik kellemetlen
consortiumba. Én dühös voltam érte; azt mondtam, hogy verje meg!
Dehogy verte! Sajtópert indított ellene. Annak nagy hire lett. A
tárgyalásról valamennyi lap referált. Ez volt aztán a reklam! Én
azt hiszem, <span class="pagenum"><a name="Page_367" id=
"Page_367">-367-</a></span> hogy az egész sajtópert maga a
ruhakereskedő csinálta ki a lapszerkesztővel, hogy nagy híre
menjen. Ügyes gondolat volt, az már igaz! Hanem hát mind ezt a jó
gondolatot tönkresilányította Kerkápolyi. Igen is, ő! Már miniszter
korában azt prédikálta, hogy minden ember gazdálkodjék,
takarékoskodjék, járjon gyalog! Jaj, miniszter úr! ha minden ember
tíz esztendeig hord egy kabátot, s gyalog jár át Budára, akkor a
bérkocsisok miből fizessék az adót? A képviselő-jelöltségi
beszédében meg plane azt tanácsolta, hogy meg kell foltozni a
rongyos ruhát, s hogy az asszonyok ne hordjanak tunikát! Már most
annak mi lett a következése? Az, hogy az én ruhakereskedőmnek az
ajtaja előtt szépen megnőhetett az én buzakereskedőmnek a buzája.
Egyszer végre (magam is minden ismerősömnek rekommendáltam a derék
embert úton útfélen) beállít hozzá Goldamsel úr, leggazdagabb
gyapjukereskedő ezen a vidéken. Ez jó fogás! Ez idehúzza a többit
is! Előhordják neki az egész magazint, válogat benne kedve szerint.
Utoljára azt kérdi: hogy ennek az ő tavalyi téli kabátjának a
gallérja nagyon kopott; nem lehetne-e rá újat csinálni? S mennyibe
kerülne? Jaj barátom, ruhakincstárnok! ha már Goldamsel is új
gallért varrat az ócska kabátjára, akkor csak te pakolj össze,
eredj odább egy országgal, s czivilizáld a frakjaiddal az oláhokat!
Azaz, hogy azt nem mondtam neki: csak gondoltam magamban; hanem a
derék ember tudott a gondolataimban olvasni; apródonkint
elköltözött innen s a jövő fertályban azt se mondta, hogy «gute
Nacht Paoli!» nem hagyott itt nekem egyebet, mint az üres
állványokat, tele pakoló papirossal.</p>
<p>– No de itt van a tulsó szárnyon a földes úr! A kinek kétszeres
oka van Pesten lakni: először mert földesúr, másodszor mert
országos képviselő. Szeretik a választói nagyon. Ez alól csak nem
szökik el a föld. Primæ classis földje van neki, annyi ezer hold,
hogy ha nekem annyi volna, már tavaly akasztottam volna fel
magamat, nem <span class="pagenum"><a name="Page_368" id=
"Page_368">-368-</a></span> az idén. Mert hát nagyon jó föld az, de
az egyik esztendőben tavasztól őszig nem esett rá egy szem eső: ki
nem kelt benne semmi mag, a másik esztendőben ősztől tavaszig rajta
volt az árvíz: nem termett rajta egyéb, mint béka. A harmadik
esztendőben kikelt benne minden, de rájött a rozsda, buza helyett
köménymagot aratott, azt is csak ott, a hol meg nem ették az
egerek. No az idén kitett magáért! olyan termése volt, hogy
hetedhétországra szólt. Akárki adott volna neki rá kölcsönt még a
lábán. A szeme se szorult meg a buzának, mint másutt. S még nagyobb
elővigyázat kedvéért négy helyen is biztosította a jégverés ellen:
a hazainál, a pestinél, meg a Tiszánál, végre a Donaunál. Eljött az
aratás, learattak szépen; neki állított egy egész tábor népet, hogy
egy nap alatt elkészüljön vele: estig kepébe volt rakva minden
szerencsésen. Este hat órakor támad egy irtóztató szélvész; az neki
esik a kész kepéknek s úgy elviszi valamennyit le Afrikába, hogy
még csak egy szalmaszálat se hagyott itt belőle neki. Ez aztán a
pech! Ha le nem vágatta volna a buzáját, másnap következett rá egy
irtóztató jégeső, mind elverte volna, kapott volna érte
kártérítést; de hát a szél ellen nem volt biztosítva. Ilyen a
becsületes embernek a pechje. No de mindannyi malheur daczára is
biztos kuncsaft maradt volna; mert képviselő volt, s nagyon
szerették választói s onnan csak kijár a házbér; hanem akkor kapja
magát, hoz egy törvényt az országgyűlés, a mely szerint a ki
képviselő, az nem lehet szolgabiró. Nagyon szerették a választói,
hanem volt nekik egy crudélis rossz szolgabirájuk, a kitől nem
tudtak másképen megszabadulni, mint hogy megválasztották
képviselőnek. És így az én lakóm alól még a választó kerületet is
kifujta a szél. Fel se jött többet Pestre. Irtam neki, hogy hát a
szállással mi lesz? Azt hiszi, hogy felelt rá? Dehogy válaszol a
falusi ember valami levélre! Fenyegettem, hogy eladom a butorait!
Fogadni mernék, hogy fel sem bontotta a leveleimet. Akkor aztán
megharagudtam. Összehittam a zsibárúsokat, hogy <span class=
"pagenum"><a name="Page_369" id="Page_369">-369-</a></span> eladom!
Hát aztán igértek a hat szoba butorért ötven forintot. Ledobáltam
őket a lépcsőn. S már most nem csak az a baj, hogy házbért nem
kapok tőle, hanem még minden héten kétszer le kell magamnak mennem
a szállásra s kiporolnom a butorokat sorba, hogy a moly meg ne egye
tisztára.</p>
<p>– Venio nunc ad fortissimum virum! Itt volt a harmadik emeleten
Femina kisasszony. Ő ugyan Fenenának irta magát; de én ezt
rendőrségellenes névnek tartottam; hasonlított valami
káromkodáshoz: kikorrigáltam Feminának. Ebben rá nézve nem is volt
semmi sértő. Ő birta a harmadik emeletnek az egyik felét. Ezt
tartottam a legbiztosabb kuncsaftomnak. Ő volt kiszemelve arra a
czélra, hogy rajta kezdem meg a steigerolást. Nagyon szép volt. Én
poéta nem vagyok, hogy le tudjam irni, hogy milyen szép volt, de
nem esem tulzásba, ha azt mondom, hogy volt olyan szép, mint a
hatvani-utczában a friseurbolt ablakába kitett viaszkisasszony.
Azután német szinésznő volt, primadonna, tizesztendei fixum
szerződéssel a német szinháznál: énekelt – neked – úgy, hogy három
ajtón keresztül is hasította a fülemet. Aztán volt neki «egy»
eljegyzett mátkája, a ki hol báró volt, hol gróf volt: de
mindenképen gazdag ember volt; mikor felmentem a padlásra, majd a
nyakamat törtem ki a sok üres champagneis palaczkban, a mi mind ő
tőle került oda. Nem szeretett egyebet, csak a champagneit. Én is
szeretem, csakhogy nem akadtam még olyan bolond grófra, a ki
kosárral küldje a nyakamra. Aztán milyen butorzata volt! Barátom,
olyan is volt közte, hogy én azt se tudom, leülnek-e arra, vagy
guitároznak rajta? Csupa indiai fából, meg atlaszból volt ott
minden! S a kirakott ezüstjére megadtak volna a zálogházban
legkevesebb ezer forintot. No ennek már csak biztosított állapotja
van. Először: német; másodszor: énekesnő; harmadszor: szép leány!
Külön-külön is megél mindegyik, hát még mikor együtt van három! Az
ördög hitte volna, hogy <span class="pagenum"><a name="Page_370"
id="Page_370">-370-</a></span> még a háromlábu szék is feldülhet!
Hát először megbukott a német szinház igazgatója; becsukta a
boltot: oda lett a szerződés. Akár csak egy omnibus-részvény lett
volna. Maradt csak az énekesnő, meg a szép leány. Egy farsangi
napon egész éjjel méltóztatott a maskarabálon mulatni; másnap
reggel úgy be volt rekedve, hogy minden betüt «h»-nak mondott. S
ettől a szent percztől fogva úgy elvesztette a hangját, a mi megért
egy milliót, hogy hálát adhat az Istennek, a ki valaha elveszi,
mert nem fog tudni pörölni. Maradt még csak a szép leány. De hát az
meg mit ér, ha nincs se gróf se báró; ha a vőlegényből egyszerre
olyan ember lett, kinek tartózkodási helye nem tudatik! A jövő
fertályban, mikor a házbért kértem Femina kisasszonytól, leültetett
a pamlagra maga mellé, megszorongatta a kezemet, megsimítgatta a
pofámat, csupa hajpor lett a kabátom gallérja az orczájától; aztán
vörösre sirta az orrát: ez volt nekem a fizetés. Meg se mertem
mondani a feleségemnek. Inkább felvettem annyi pénzt az uzsorástól
száz perczentre, s azt mondtam, hogy ez a Femina kisasszony
házbére. A jövő fertályban aztán bucsút vett a kapufélfától. Mikor
pedig a butoraira rá akartam tenni a kezemet, előállt a
butorkereskedő, semmi sem volt kifizetve, elhordatta az orrom
elől.</p>
<p>Ez volt az utolsó lakóm.</p>
<p>A fotográfról ott a padláson nem is beszélek. Ugyan ki jött
volna ide magát lefotografiáztatni; hisz a ki ezen a mi vidékünkön
lakik, mosdani sem szokott, annyira nem kiváncsi a saját
ábrázatjára.</p>
<p>A nyomorultnak nem maradt más választása odafenn a kakasülőn,
mint vagy meginni mind azt a cyankalit, pyrogallust és collodiumot,
a mit puffra összevásárolt, vagy felcsapni ujságirónak. Úgy tudom,
hogy az utóbbit választotta.</p>
<p>No most azután már csak én vagyok hátra magam, mint a ház
legszerencsétlenebb lakója. Én nem szökhetem <span class=
"pagenum"><a name="Page_371" id="Page_371">-371-</a></span> el a
házamtól, mert hozzá vagyok nőve, mint a csigabiga.</p>
<p>No az igaz, hogy az első esztendőben szép jövedelmem volt. A míg
dolgoztam, álmodni sem mertem volna róla, hogy ennyit keressek. Ha
munkával kerestem volna e pénzt, bizonyosan megtakarítottam volna
négy-ötödrészét. Hanem hát, mikor az embernek dolog nélkül jön a
jövedelme, az nem lehet olyan sok, hogy esztendő végére el ne
fogyjon.</p>
<p>Pedig én azt hittem, hogy nagyon sok dolgom van. Persze nem
olyan komisz dolog, mint a hajdani, a miért még én fizetek.
Megválasztottak városi képviselőnek, betegápoló és temetkező-egylet
bizottsági tagjának, kruczitürken-egylet tagjának, alelnökének,
szavazatszedő bizalmi férfiunak, esküdtnek, esküdtszéki tagnak,
tisztelgő deputatiónak, kortesvezérnek, bankettrendezőnek,
népszámlálónak, Fröbelkertésznek, iskolavizitálónak; annyi volt a
dolgom, hogy azt se tudtam, hol a fejem? s valamennyinek az volt a
vége, hogy «fizess!» Minden megkezdett és bevégzett munkának az
elején meg a végén egy bankett, a kiből én rendesen éhen mentem
haza s ujra ebédeltem a kurta korcsmában s lefizettem az öt
forintomat s aztán vettem egy starniczli czukrot a czukrásznál,
hogy odahaza eldicsekedhessem a feleségemnek, hogy milyen pompás
vendégségről jövök. Egészen elszoktam már hazulról. A sok gyülés
miatt hol délben, hol este, hol reggelfelé ebédeltem; s otthon
hitték is nem is, hogy mindig gyülésbe járok. Igaz biz az, hogy az
eszmék tisztázása végett a conferencziát egy kis sashegyi mellett
tovább folytatni szükséges s a Beleznayban nem megvetendő
népénekeseket lehet hallani, a kiktől sok életfilozofiát tanul az
ember. Közbe-közbe egy kicsit gründoltunk is. A calabriast nem is
számítom; mert hisz az változó szerencsével jár: egy nap én nyertem
két forintot, másnap én vesztettem tiz forintot, harmadnap megint
én nyertem öt forintot; negyednap megint én vesztettem <span class=
"pagenum"><a name="Page_372" id="Page_372">-372-</a></span> húsz
forintot: úgy, hogy nyereség-veszteség körülbelül apré. No meg
aztán ha az ember a szép cassiernénak fizetett, csak nem kérhette
vissza az aprópénzt.</p>
<p>Nem is nagy gyönyörüségem volt idehaza lenni. A feleségem mindig
nyavalyás volt. Az előtt, a míg a földszinti házunkban laktunk,
olyan egészséges volt, mint a mangalicza; most meg folyvást volt
valami grófnénak való baja. Hogy neki a falak kigőzölgése asthmát
csinál, az ablak mellett bejövő légvonattól rheumája támad, a
kocsizörgéstől migrainet kap. Bezzeg, mikor mindennap ott állt a
nyitott konyhán könyökig feltürközve s a csikorgó hidegben maga
tisztította a hurkabelet, akkor nem tudta, hogy mi az a rheuma; a
húsfüstölőben sem vette észre, hogy valami nehéz illat van. Hanem
olyan csodálatos migraineje és rheumája volt, hogy este hét órára,
mikor szinházba kellett menni, mintha kettévágták volna, megszünt,
s nevezetes nagy betegségeiből kurálta ki egy-egy bál, a hová a
leánya kedveért neki is el kellett menni, s a selyemruhának, meg a
csipkének csodálatos hatása volt az organismusára. Sohasem láttam
olyan csodálatos betegséget, a melyiknek Alter és Kissnél van a
patikája. Az már bizonyos, hogy legjobb asszonyorvos a szabó. Nincs
az a hideglelés, a mely Monaszterly és Kuzmik receptjétől el ne
múljon. Kóstál százötven forintot.</p>
<p>Szegény jó asszony, az uj emeletes házban annyira megrontotta
magát, hogy tavaszra elővette a köhécselés. Máskor is megjött az
így tavaszszal: akkor úgy hittük, «nátha» s kikúrálta az ember egy
garas ára medve-czukorral, meg két garas ára rapéval, s elmult.
Hanem most az lett a neve, hogy «grippe». S a következése az, hogy
az asszony mellbajról kezdett panaszkodni s az ordinariussal
consultált. Az azt mondta neki, hogy fürdőre kell mennie
okvetlenül, ha az élete kedves: Balaton-Füred indikálva van a
mellbajok ellen. Hanem aztán megtudta az asszony, hogy a kávésné is
innen a házból Füredre készül s akkor egyszerre csodamódon elmult a
mellbaja. <span class="pagenum"><a name="Page_373" id=
"Page_373">-373-</a></span> A helyett a gyomrára panaszkodott. Ez
ellen meg már egyenesen indikálva volt Karlsbad. Pénzbe került az
igaz, de nem sajnáltam tőle, az embernek kóstál valamit a
szalmaözvegység megszerzése hébe-hóba: de megvannak a kellemetes
oldalai annak.</p>
<p>Aztán van egy fiam. Jó, becsületes gyerek. Nagy szamár. Ez ugyan
soha se fogja annyira vinni az eszével, hogy kivégezze magát. Jó
ennek minden. Mikor az anyja vaniliakrémet csináltat, ő odakinn a
konyhában elébb jól lakik kukoricza gölődénynyel. Az egész uraságom
csak annyi külömbséget csinált benne, hogy azelőtt vasárnaponkint
egyenesen ment a Sauwirthhez; most meg elébb a redout-bálba megy s
csak onnan a Sauwirthhez; aztán meg eddig ebéd előtt itta a
liqueurt, most meg ebéd után. Ezt nem féltem, hogy mi lesz belőle?
mert ez olyan lusta, hogy dolog nélkül megél.</p>
<p>Mert tessék elhinni, hogy minden embernek egyforma esze van.
Csakhogy némely ember olyan vigyázatlan, hogy ezt elárulja magáról.
Azt azután hámba fogják, húzatják, hajszolják, dolgoztatják a
lerogyásig. A másik pedig eltitkolja, hogy van esze, nagy bölcsen:
az aztán zsebbe dugja kezét, s vigan éli keresztül a világot. Nem
biznak rá semmit. Mind a kettőnek egyformán van esze; csakhogy a
melyik eltagadja, az az okosabb.</p>
<p>Annál több tehetség egyesül aztán a szegény leánykámban. Szegény
Zsuzsikám! Még alig tizenhat esztendős s már úgy ért a főzéshez,
varráshoz, mint akár az anyja. Ezt szeretem benne én. Hanem az
anyja persze más véleményen volt. Egészen elcsavarta fejét az a
bizonyos Femina kisasszony; annyit beszélt neki a művészi pálya
dicsőségéről s hogy milyen fényes jövendő várna azon az én
Zsuzsikámra, ha ráadná magát. Az már igaz, hogy biz az én Zsuzsikám
szép leány. Szabad az úrnak megnézni a photographiáját, de csak így
a markomból, mert a kezébe nem adom. No ugy-e, hogy ez aztán leány?
Pedig az nem chignon ám a fején; hanem a saját igazi <span class=
"pagenum"><a name="Page_374" id="Page_374">-374-</a></span> haja.
Hát a két asszony addig súgott-búgott, míg egyszerre a feleségem
előrukkolt vele, hogy ő a Zsuzsikát szinésznőnek szánta. – «Mit?
mondok: el akar szökni a háztól?» – Én azt gondoltam, hogy ezt azon
kezdik. – Aztán felvilágosítottak, hogy dehogy szökik el. Sőt
inkább iskolába fog járni, a hol a szinészetet tanítják. Úgy? Ezt
se tudtam. Azt gondoltam, hogy a szinészet is olyan, mint a
májas-hurka: a kinek jó szájize van, az tud jó májas-hurkát
csinálni magától is; a kinek pedig nincs jó szájíze, taníthatják
annak szakácskönyvből: soha se csinál jó májas-hurkát.</p>
<p>Ráhagytam magamat beszélni. Tudja az úr, mikor az asszony
föltesz valamit magában s aztán ugyanazt a dolgot hajnalban, mikor
az ember legjobb izűt alhatnék, ujra meg ujra elkezdi mondani, hát
az ember utoljára inkább beleegyezik, hogy békét hagyjanak neki.
Ekkor aztán vett neki az anyja egy zongorát. Kóstált ötszáz
forintot. Jó szerencse, hogy soha sem voltam nappal otthon: nem
háborgattak vele. A Zsuzsikám pedig elkezdett szorgalmasan
feljárogatni a képezdébe s iszonyú csomó könyvet szorongatott a
kebléhez végig az utczán, a mi olyan jól illik ezeknek a
növendék-leánykáknak. A melyik leány könyvet visz, arról tudhatni,
hogy nincsen szeretője; mert ha volna, akkor már szégyenlené a
könyvet czepelni.</p>
<p>Hát egyszer szörnyen kisirt szemekkel jön haza a leányom; s
otthon azon kezdi, hogy levágja a könyveket s azt mondja, hogy ő
többet nem megy a képezdébe.</p>
<p>«Ki bántott, Zsuzsikám, leányom?»</p>
<p>«A professor.»</p>
<p>«Tán nem tudtad a leczkédet s letérdepeltetett?»</p>
<p>«Nem a; hanem olyan csunyákat tanított.»</p>
<p>«Milyen csunyákat, te?»</p>
<p>«Szégyenlem el is mondani.»</p>
<p>«Példának okáért egyet.»</p>
<p>«Hát hogy egy isten bikává lett.»</p>
<p>«Bikává, te? Egy isten?» <span class="pagenum"><a name=
"Page_375" id="Page_375">-375-</a></span></p>
<p>«Aztán elrabolt egy kisasszonyt a fürdőből.»</p>
<p>«Egy isten? Egy kisasszonyt?»</p>
<p>«Az ám. S aztán liaisont kötött vele.»</p>
<p>«Tyhü! Kutya, meg a mája!» ordítottam fel én is, s kaptam a
bikacsök botomat, vágtattam fel abba a művész csináló fábrikába:
együtt találtam a professorokat mind.</p>
<p>No uram; a leányom sokat mesélt nekem abból a mythologiából
Tantalusról, Sysiphusról, magam is olvastam az örök zsidót, a mi
igaz történet: de hárman együtt annyi talpalásnak, kőhengerítésnek,
s elszaladó almák után kapaszkodásnak nem mentek végére, mint én
magam.</p>
<p>Uram, még kinevettek érte, hogy haragudtam. Azt mondták, hogy
hiszen csak hamis isten volt az, a ki bikává változott:
«Jupiter.»</p>
<p>«No már én elejbém ne kerüljön még a Jupiter se, ha bikává
változott; mert én meg mészáros vagyok s kármonádlit aprítok
belőle. Az én leányomnak nem szükség az ilyesmit megtanulni. Azt
mondták, hogy az mythologia. Ezt szükséges tudni annak, a ki
szinésznő akar lenni; mert különben hogy játsza el Orpheust az
alvilágban. Ez egyike azoknak a tudományoknak, a miket a kis
leányoknak meg kell tanulni, a kik szinésznők akarnak lenni. Ilyen
tudományok például: hogyan kell elájulni, szerelmet vallani, a
kedvesét megölni, és rendkívüli halállal kimúlni; aztán megint
feltámadni, gavallérokat elcsábítani, férjeket bolonddá tenni. És a
többi.» – Való igaz, hogy ez mind szükséges a szinpadon. De hát
mégis arra kértem az urakat, hogy énekelni, deklamálni nem bánom
tanítsák a leányomat szemtől szembe, de azért a többi tudományért
majd inkább az anyját küldöm ide: annak mondják el, az aztán majd
elmondja otthon a leányának. Hogy kinevettek vele! Azt mondták,
hogy ha már a hamis istenektől is féltem a leányomat, hát még a
hamis emberek elől hova teszem? Utoljára az énekmester azt a
gorombaságot mondta, hogy jobb is, ha otthon tartom a
kisasszonyomat, mert a kisasszony egészen hamis. No <span class=
"pagenum"><a name="Page_376" id="Page_376">-376-</a></span> még
énekmesterből se csináltam kolbászt; most azt hittem, hogy
megteszem! Az én leányom hamis! az a szelid, szemérmetes ártatlan
gyermek! Hanem aztán a többi urak megfogtak, s megmagyarázták, hogy
mikor egy énekmester valakiről azt mondja, hogy «egészen hamis,»
hát akkor annak csak a hangja hamis. Ez meg épen nem ment a
fejembe! Az én leányomnak olyan igazi hangja van, hogy azt
meghallhatja akárki; énekelt az már a templomban is requiemet.
Végre felvilágosítottak, hogy a leányomnak nincsen füle. Itt van
ni! Már most az egyik gyermekemből azért nem lesz semmi, mert
nincsen füle; a másikból pedig azért, hogy nagyon is nagy.
Hazamentem nagyon búsan, nem akartam szegény leányt azzal
megszomorítani, hogy nincsen füle; pedig dehogy nincsen! hiszen még
azt is meghallja, a min gondolkozom. «Ugye apám, azt mondá, jobb
lenne e helyett a zongora helyett, ha egy varrógépen muzsikálnék, s
a solfeggiók helyett tanulnám a fehérnemű varrást? Bizony, ezt
mondtam épen magamban. És ő meghallotta. S aztán még azt mondják,
hogy nincsen füle! Rögtön vettem neki egy Wheeler és Wilsont; az
ugyan nem tetszett a feleségnek: azt mondta, hogy ő fülzugást kap a
varrógép berregetésétől; pedig hát nagyon okos butor az. Mikor a
butoraimat lefoglalták, mindent conscribáltak; még a zongorát is;
de ezt kihagyták az executióból: azt mondták, hogy ez a
kenyérkeresetre szükséges eszköz. Én pedig csak mulatságul vettem a
szegény gyereknek.</p>
<p>De hát hogyan jutottam bele az executióba? Ezt hadd mondom el
elébb.</p>
<p>Azt már vettem észre, hogy a tartozásaimat, mikor az idejök
eljön, semmiképen sem tudom fizetni. Azt az egyszerű segítséget
gondoltam ki, hogy a főhitelezőmet, a bankot, rábeszélem, hogy
várjon! Neki könnyű. Látja, hogy uszom; ne kapaszkodjék a nyakamba,
míg annyira ki nem úszom, hogy a lábam földet ér. Meg is kaptam az
igéretet, hogy várni fognak, a míg jobb idő lesz. Csupa
<span class="pagenum"><a name="Page_377" id=
"Page_377">-377-</a></span> sógorom, komám volt az
igazgató-tanácsban: azt mondták, hogy majd az egyik szemüket
behunyják a kedvemért. Én azt kértem, hogy hunyják be mind a
kettőt. Mikor már azt is megigérték, akkor egyszerre a publikumnak
a szeme nyilt fel mind a kettő. Megbukott az egyik bank. Olyan volt
ez is, mint a mikor az ember álmodja, hogy sok pénze van: a míg a
szemét lehunyja, addig van is; de a mint felnyitja, odavan minden.
Hát az én sógoraim, komáim, a derék tekintélyes férfiak, a
szakértők és nagy nemzetgazdászok azt a tréfát követték el, hogy
egy nap a koma hozott oda a hóna alatt egy csomag divatból kiment
részvényt, a mi csak filagoriát kitapeczirozni való volt már; azt
letette «depó»-ba: akkor a sógor adott neki rá kölcsönt; másnap meg
a sógor hozott oda egy határ döglött papirost, akkor meg a koma
fogadta el a «depó»-t, s az merített neki a pénzből. Utoljára
kifogyott a kutból a pénz, ott maradt a sok veszett papiros. Volt
aztán lárma. Sógort, komát kit becsuktak, ki elszökött; nekem pedig
megfogták a nyakravalómat s szépen ráfojtották a torkomra, hogy
vagy fizetek, vagy kirántják alulam a három emeletest.</p>
<p>A veszedelem nem jár egyedül. A többi hitelintézet is mind
megrendült, a betevők ostrommal veszik vissza a pénzüket, a bankok
meg a hitelegyletek liquidáltattak; fele az adósoknak nem tudott
fizetni, azért a másik felének in solidum kellett helyt állni:
utoljára azt vettem észre, hogy én épen ötven perczentet fizetek,
mint legális kamatot a «száraz váltómra». De már akkor inkább
folyamodom a házamban lakó uzsoráshoz, mert az csak «három
perczentre» osztogatja a pénzét. Ez a végső segítségem, ha azt nem
akarom, hogy exequáljanak. Épen a kalapom keféltem már, hogy majd
lemegyek hozzá, a mint jön rohanva fel hozzám a házmester ijedten s
nem tud egyebet mondani, mint hogy «a szederfa!»</p>
<p>No hát mi a szederfa? Igen is van egy vén bécsi szederfa a
kertemben. Azt a gyerekek az építéskor nem <span class=
"pagenum"><a name="Page_378" id="Page_378">-378-</a></span>
engedték kivágni. Az nekik kedvencz fájuk volt: kicsi korukban
egész nyáron rajta élődtek; mindennap megverte őket az anyjuk
azért, hogy a ruhájukat összeszedrezték, ezért volt nekik olyan
kedves. Ez a nagy fa most is megvan még. Bár a többi is
megvolna.</p>
<p>– No hát mi termett a szederfán?</p>
<p>– Az az úr… lihegett a házmester… A földszintről a 13-ból.</p>
<p>– Az én uzsorásom! Hát mit csinál az a szederfán?</p>
<p>– Lóg rajta.</p>
<p>– Utczu szaladjunk! Messük le frissen! Hisz attól én pénzt
akarok kérni.</p>
<p>Elég jókor érkeztünk még. Levágtuk a kötelet. Életre dörzsöltük
a jámbort; nem igen nagyon halt még meg.</p>
<p>Vajjon mi vihette erre a kétségbeesett lépésre? Boldogtalan
szerelem? Családi viszontagság? Életunalom? Terhes testi
szenvedések? Hirtelen őrültségi roham? vagy amerikai párbaj?
Mindenre gondoltam, a mi csak lehetséges, csak az igazi okra nem: a
mit aztán az életre visszatérőtől bámulva értettem meg. Az ember
tönkre volt jutva. Hallatlan eset ez! Hát ide jutottunk már? Hogy
még az uzsorás is tönkre juthat? Hát akkor kinek biztos még az
élete az országban? Pedig hát rendkívüli bár az eset, de egészen
érthető. Az én emberem országgyűlési képviselőknek osztogatta ki a
pénzét harminczhatos kamatra s mindjárt lefoglalta a fizetéseiket.
Ez már csak biztos hypotheca! Ezt se árvíz el nem viheti, se tűz
meg nem emésztheti, se rozsda meg nem ronthatja; ennek még a köd se
árt meg. Ez a takarmány biztosítva van. Az ám! Ekkor valami
insurgensnek eszébe jut egy paragraphust iktatni a törvénybe,
melynél fogvást, a kinek a képviselői diját lefoglalják, annak
elvész a mandatuma s az én uzsorásom vetését ettől a veszekedett
paragraphustól az ország hármas lakattal bezárt ládájában is elveri
a jégeső. Hát gondolhat ki ilyen malheurt is az ember? Hogy még egy
uzsorás is oda jusson, hogy <span class="pagenum"><a name=
"Page_379" id="Page_379">-379-</a></span> az adósai könyörögjenek
neki, hogy fel ne akaszsza magát; mert ők lesznek kénytelenek közös
költségen eltemettetni. Igazán rettenetes világban élünk!</p>
<p>Ez az eset az uzsorással annak a megtudására hozott, hogy ez a
módja a pénzcsinálásnak, a mit kölcsönkérésnek nevezünk, egészen
romlásnak indult. – Közbevetőleg mondva, én minden adósságcsinálót
becsukatnék, mint hamis pénzverőt: mert ez a leghamisabb pénz; és
minden embert, a ki nagyobb summát ir alá, mint a mennyit felvesz,
becsukatnék, mint váltóhamisítót.»</p>
<p>Ekkor támadt bennem az a nagyszerű elhatározás, hogy «ejh, ne
hagyd magad! Selbst ist der Mann! – Dolgozni fogok!</p>
<p>Mikor meghallotta az asszony, hogy dolgozni akarok, olyan
bömbölésre fakadt, majd felvette a házat. Azt hitte, a
hentes-műhelyt akarom visszaállítani a házba s megint a vágó-tőke
mellé állok a kék köténynyel! – Együgyü asszonynép! Mintha én
egyébhez sem tudnék, mint a magam mesterségéhez? Hát nem értek-e én
mindent? Nem kiküldtek-e a vízvezetéket megvizsgáló bizottságba?
Nem voltam-e megválasztva igazgatótanácsnak a Bodmereiba? (Tudja az
úr, hogy mi az a Bodmerei? Nem tudja? No én sem.) Nem kiküldtek-e
becslőbiztosnak a lágymányosi téglagyárba? Nem bevettek-e a
sugárút-kisajátító esküdtszékbe? Nem vettek-e be részvényesnek
hirlapalapításnál? Nem hivtak-e meg bankenquetebizottság elé
véleményem kihallgatása végett? Nem küldtek-e ki
iskolafelügyelőnek? nem oda ültek-e az ujságirók elejbém, mikor az
iparos-gyűlésben szónokoltam, hogy egyenesen a számból motollálják
le a szót? Nem szólitottak-e meg az utczán a miniszterek és
osztálytanácsosok, mikor összetalálkoztak velem, s országos
dolgokban kérték ki a véleményemet? Van nekem összeköttetésem
tömérdek, tekintélyem sok. Itt az ideje, hogy érvényesítsem. Tehát
semmi hurkatöltő!</p>
<p>Ajánlkoztam én mindenféle üres hivatal betöltésére <span class=
"pagenum"><a name="Page_380" id="Page_380">-380-</a></span>
minisztereknél, tanácsnál, társulatoknál. Hiszen itt vagyok:
dolgozni akarok, munkát keresek; hasznos tagja kivánok lenni a
társadalomnak! – Úgy hiszem, hogy ezzel leszolgáltam a
purgatoriumot. A tisztító tűzben legalább az embernek az egész
mivolta ég: itt csak a pofám égett. Telve volt a zsebem
vizitkártyákkal, mikkel egyik protectorom a másikhoz küldött, mint
a csizio: «menj medvétől rozsomákhoz!» S legjobban bántak velem a
roszakaróim, mert azok első intrádára megmondták, hogy itt nem
osztogatnak semmit! De a jóakaróim: azokat verje meg a Pilátus!
Azok nem utasítottak el egyenesen, hanem feljegyezték a nevemet,
elvették a folyamodásomat, terminust adtak; biztattak,
lóttattak-futtattak; a minek mind nem lett más eredménye, mint hogy
– kilyukadt a csizmám talpa.</p>
<p>Egyszer aztán az az eset történt meg, hogy elfogyott az utolsó
forint is a háznál. Az utolsó forint! Ha én nekem mondta volna azt
valaki, hogy lehet még olyan eset is, a mikor a bankók
legkisebbike, az egy forintos is, magvaszakadttá lesz a háznál. A
feleségnek nincs mit küldeni a piaczra: ma nem főzhet ebédet. De
hisz ez olyan képtelenség, hogy az ember nem akarja elhinni. Egy
forint? Hisz az nem is pénz. Utolsó egy forint? Az meg épen
chimaera! Mesebeli sárkány. Pedig hát csakugyan létezik, s akkor
győződik meg felőle az ember, hogy «van», mikor már «nincs».</p>
<p>De hiszen «egy forintnak» olyan bizonyosan kell lenni a világon,
mint a hogy van «egy nap», a mi mindennap feljön, meg lemegy!
Eszembe jutott, hogy ismertem én egy embert, a kinek volt tizezer
ismerőse; mindegyiktől kért kölcsön egy forintot, arról mindegyik
elfelejtkezett s ő kapitálist csinált belőle. Hátha én is tudnék
hozzá. Van ezer ismerősöm, a kik közül akármelyiket megszólítom,
hogy adjon tiz forintot, hát azt se kérdi, minek? nyomja a
markomba. Csakhogy nagyon rossz ábrázatom van ehez a mesterséghez.
Tiz lépésnyiről <span class="pagenum"><a name="Page_381" id=
"Page_381">-381-</a></span> kinézik a szememből, hogy mi járatban
vagyok. Egyik barátomnak rettentő sietős dolga van, szaladnia kell,
nem állhat velem szóba; a másik odahúz közénk egy harmadik embert,
s beszél vele mindenféléről, hogy négyszem közt ne kaphassam; a
harmadikat úgy előveszi a köhögés, hogy nem tudok tőle szóhoz
jutni; a negyedik végre nem menekülhet tőlem: az utczán
találkozunk, két felől nagy a sár: kénytelen rámjönni. De az meg
feltalálja magát s mielőtt én szóhoz juthatnék, azzal üdvözöl, hogy
«ugyan kedves barátom, otthon felejtettem a tárczámat, nem adhatnál
holnapig tiz forintot?» – Ettől legalább tanultam valamit. Az
ötödik ismerősömet már én szólítom meg azzal, hogy «ugyan kedves
barátom, nem adhatnál kölcsön tiz forintot? otthon feledtem a
tárczámat, majd holnap megadom». Ez szabódni kezd, hogy neki sincs
több a tárczájában, mint épen tiz forintja s az erre kell, meg arra
kell. De én csak nem eresztem ki a körmöm közül s addig
szorongatom, hogy felében kapitulál s kiszúrja az egyik öt
forintost.</p>
<p>Azzal aztán futok haza. Van már pénz a háznál! De milyen pénz?
Az első öt forintos, a mit úgy csaltam ki! Kicsalt pénz! Júj!
Hallja az úr; de rettenetes pénz az! odaadtam mind az asszonynak.
Vajjon meddig tart el neki? Vajjon meddig fog tűz égni a tűzhelyen,
rántásszag illatozni a konyhában, leves párologni az asztalon? Hogy
mentül tovább tartson: lemondtam a boritalról. Azt mondtam, hogy
rosszat tesz; nem tudok tőle aludni éjszaka.</p>
<p>Hiszen igaz is, hogy nem tudtam aludni. Egész éjjel azon törtem
a fejemet, hogy mit fogok csinálni, ha az az öt forint is
elfogy?</p>
<p>Valami borzasztó az, mikor egy becsületes ember azon kezd el
gondolkozni, hogy hogyan lehetne egyszerre gazemberré lenni? Mikor
az ember egész éjszaka egyik oldaláról a másikra forog az ágyában s
nem tud menekülni azoktól a rettenetes gondolatoktól. Minden eszébe
jut <span class="pagenum"><a name="Page_382" id=
"Page_382">-382-</a></span> ilyenkor, a mit csak hallott, olvasott.
Hogyan hamisított egy házbirtokos telekkönyvi kivonatot, s hogy
csalt meg vele egy pénzintézetet sok ezrekig? valaki meg
hivatalszerző intézetet alapított, az ajánlkozóktól összeszedte a
biztosítékot s aztán elszökött vele. Más meg betett hat forintot a
takarékpénztárba, aztán csinált a hatos számból hatezrest; nem
vették észre, kifizették neki: eltünt vele. Hát a ki utánvét
mellett küldözött szét ismerős kereskedőknek, szénával, téglával
töltött ládákat, drága kelmék czíme alatt. Meg az, a ki nagy
összegre biztosíttatta az életét; hanem a magáé helyett egy végsőt
járó mellbeteg nevét diktálta be. Az meghalt nagyhamar s ő
beseperte helyette a pénzt. Még száz ilyen más! S én valamennyinek
a helyébe odaképzeltem magamat. Utóbb már postaszekereket is
raboltam ki és zsiványbandákkal léptem orgazdai szövetségre.
Elkezdtem félni magamtól, s sokszor rámjött az a gondolat, hogy
elkezdjek mezítláb tánczolni a szobában, hogy aztán vigyenek el a
Lipótmezőre, mint bolondot. Nappal meg nem birtam otthon maradni,
mintha az lett volna a hivatalom, hogy mérjem meg, hány lépés a
rakpart? nap-estig ott jártam végtől-végig s nem tudtam menekülni
attól a tépelődéstől, hogy vajjon ha én most ezt a szemközt jövő
urat leütném, mennyi pénzt találnék a tárczájában? Rettegve
kerültem haza, mikor aztán kifáradtam. Mindig azt hittem, hogy most
azzal fogad az asszony, hogy megint elfogyott az utolsó forint.
Várom, hogy mikor mondja? mint a hogy várja a halálra itélt katona
a rászegzett puska végén, hogy mikor sütik már el? De csak nem
mondta. Elmult egy hét, elmult tiz nap is s csak nem kérnek tőlem
otthon több pénzt s én csak terített asztalt találtam délben, este.
Sőt az az itcze borocskám is megjelent az asztalon, a mi nekem
nagyon jól esett. A nélkül én nem tudok elaludni. Elmult két hét
is. Öt forintból annyi ideig ki nem futja. Szeget ütött a fejembe:
mi ez? Nem jót sejtek. Semmiből nem lesz semmi, legkevésbbé kenyér.
<span class="pagenum"><a name="Page_383" id=
"Page_383">-383-</a></span> A feleségem, meg a leányom mindig
suttognak a hátam mögött: valamit titkolnak előlem. Az csak rosz
lehet. A leányom szép, nagyon szép. Hej az az istentelen Jupiter
még most is aligha állatban nincs? s az én leányom már tanulta a
mythologiát! Majd megfojtott ez a gyanakodás. Egy este nem ittam
meg a boromat, hogy el ne alugyam. Hanem azért lefekvés után mégis
úgy tettem, mintha aludnám, még horkoltam is hozzá. Egyszer aztán
azt veszem észre, hogy a leányom a szomszéd szobából lábujjhegyen
kioson, az ajtót olyan csendesen nyitja, hogy ne nyikorogjon.
Egészen fel volt öltözve. Gyanum megerősödött. Felforrt bennem a
vér. Hát ilyen úton szerzik az én házamhoz a pénzt? No hát majd ott
leszek én is és nyugtatványozom! Felkeltem: előkerestem a fejem
alól az öreg kést.</p>
<p>– No ne rémledezzen az úr! Nem az úr nyakát vágom el vele. A
leányomét akartam elvágni. Utána lopózkodtam én is csendesen. A
konyhaajtó kulcslyukán vettem észre, hogy ott világosság van.
Benyitottam hirtelen s ott leptem a gonosztevőt! S hát mi bűnön
kaptam rajta? Ott ült a varrógép mellett és dolgozott egy csomó
ruhán. Így szokott dolgozni egész éjjel, félrelopva magát a
konyhába, hogy engem a gép zörgése fel ne keltsen. Az a szerencsém,
hogy ő is észrevett és a nyakamba rohant: mert abban a perczben el
akartam vágni saját torkomat azzal a késsel; a mit aztán szépen
kikönyörgött a kezemből. De azóta nem kell az élet. Keserű a
számban a kenyér, mintha torma volna s az orromat csavarja, attól a
gondolattól, hogy ezért a kenyérért a gyönge leányomnak éjszaka
kell elhagyni az ágyát, hogy azt keserves munkával megkeresse.
Mindent el tudtam viselni! Tudtam már koldulni, csalni, még talán
rabolni is megtanultam volna; de ettől a gondolattól a falnak
megyek a fejemmel. Már most tudja ön, hogy miért akartam azt a
fekete kávét meginni, a mi úgy világított a sötétben? Hát mit szól
ehhez? <span class="pagenum"><a name="Page_384" id=
"Page_384">-384-</a></span></p>
<p>A két nyári kabátos fiatal ember nem szólt semmit, mert az most
az orrát fújta; úgy elérzékenyíté ez a történet; de választ adott a
kérdésre egy harmadik beavatkozó. A jámbor szerb atyafi volt az, a
ki ez elbeszélés alatt egyre közelebb rukkolt a szegletből s most
már beállt harmadiknak az inséges csoportba:</p>
<p>– Azt, hogy bolond az úr! Hiszen ha én nekem olyan szép nagy
szederfám volna, mint az úrnak, a melyik már ki is van próbálva,
hogy megbirja a terhét, hát nem kellene nekem gyufa kávéval.
Ereszszen csak az úr oda; majd megmutatom én ezzel a kóczmadzaggal
mindjárt magamon, hogyan kell nagy hirtelen leszámolni a
világgal?</p>
<p>– De biz az én szederfámra nem akasztja kend fel magát. Hát
kendet mi lelte?</p>
<p>– Hogy engem mi lelt? Hisz az, a mit az úr itt elpanaszolt, még
csak komédia ahhoz képest, a mi én rajtam esett.</p>
<p>– Elmenjen már innen, édes barátom! Én nálamnál csak ne akarjon
külömb szerencsétlen ember lenni.</p>
<p>– De pedig külömb szerencsétlen ember vagyok! Nagyobb úr voltam
én, mint az úr: házas, telkes gazda, ökröm, lovam elég, semmi
adósságom. Aztán most nézzen ide rám. Ez a rongyos gunya az enyim,
meg ez az üres tarisznya. Pedig még hat esztendő előtt volt
huszezer forint értékem; és mind azt kihuzta alólam – négy
forint!</p>
<p>– Négy forint! kiáltá fel elszörnyedve a másik kettő.</p>
<p>– Igenis, négy forint, kezdé el ujra a szerböltözetü polgártárs,
a mi ekképen történt: Az aratás közeledett: megfogadtam a
részeseket; de azok kikötötték, hogy még pálinkát is kapjanak. Én
hát elküldtem egy husz itczés csobolyót a Kóbihoz, hogy töltse meg
törköly pálinkával, a minek husz krajczár itczéje. A Kóbinak akkor
nem volt otthon a felesége, annál volt a pinczekulcs, azt mondta,
csak hagyják ott a csobolyót, majd délutánra megtölti és haza küldi
ő maga. <span class="pagenum"><a name="Page_385" id=
"Page_385">-385-</a></span></p>
<p>– Nagy vigyázatlanság volt otthagyni a csobolyót. Jegyzé meg a
háromemeletes ház ura.</p>
<p>– Tudom biz azt. Hanem másnak én is tudok tanácsot adni, magának
pedig az úr sem tud.</p>
<p>– Bizonyosan fele vizet töltött bele a korcsmáros.</p>
<p>– Nem tudom én; mert én bele se kóstoltam soha ebbe a pálinkába;
mégis ettől estem hanyatt. Hát délután csakugyan megtöltötte a
csobolyómat a Kóbi pálinkával s rábizta a hetesére, hogy hozza el
hozzám. A hetes felvette a csobolyót a feje tetejére, úgy hozta el.
Mikor a kapum elé ért, rálépett egy dinnyehajra, azon elcsuszott, s
a csobolyót úgy vágta a fabakterhez, hogy egyszerre kiugrott a
feneke.</p>
<div style='float:right;width:50%'>
<div style='float:left;padding-right:4px;'>
<p style='margin:0;line-height:1em;text-indent:0;text-align:left;'>
⎫</p>
<p style='margin:0;line-height:1em;text-indent:0;text-align:left;'>
⎬</p>
<p style='margin:0;line-height:1em;text-indent:0;text-align:left;'>
⎭</p>
</div>
<p>kiáltá egyszerre a két hallgató.</p>
</div>
<p>– S a Kóbi pálinkája kifolyott</p>
<p>– S a kend pálinkája kifolyott</p>
<p>– Itt van ni! Még az urak közül is az egyik azt mondja, hogy a
Kóbi pálinkája folyott ki; a másik meg, hogy az én pálinkám folyott
ki. Hát hisz ebből támadt a veszedelem. Én azt állítottam, hogy a
pálinkát nem kaptam meg: a mi igaz is; mert szétfolyt az utczán; de
a Kóbi meg azt állította, hogy ő kimérte nekem a pálinkát s annak
is csakugyan igaza volt. Ő azt mondta, hogy az enyim a pálinka,
mert az én hordómba volt töltve; én meg azt mondtam, hogy az övé a
pálinka, mert az ő hetesének a fejéről csuszott le. Ebből nagy
veszekedés lett; kiálltunk az utczára ketten a Kóbival, úgy szidtuk
egymást: ha napszámba kinálnának négy forintot, hogy kiabáljak érte
annyit, hát nem fogadnám el. Utoljára össze is verekedtünk,
betörtük egymásnak az orrát, meghempergettük egymást a sárban. Már
most ha régi módi falusi biró lett volna a községben, az
odahivatott volna mind a kettőnket magához, rám is csapatott volna
tizenkettőt, a Kóbira is tizenkettőt s azzal szépen kiegyeztünk
volna a kár felében. De hát most több «igazság» van a földön, mint
hajdanában. Volt a helységben egy furfangos prókátor, az odajött
hozzám; azt mondta: ne hagyjam <span class="pagenum"><a name=
"Page_386" id="Page_386">-386-</a></span> magamat! Vigyem a
dolgomat a szolgabiró elé. Nem hogy én fizessek négy forintot, de
még a csobolyó árát is a Kóbinak kell megfizetni. Az első szónál
egy kicsit borsózott a hátam. Hallottam már hirét egyszer-másszor,
hogy mi az a stempli, meg az a prókátor kontó? De csak azzal
biztatott, hogy nem kell nekem ott egy krajczárt se kiadnom, mert a
perköltséget mind megfizeti a Kóbi. Az pedig bizonyosan el fogja
veszteni a perét; mert a szolgabiró a mi pártunk főkortese, a Kóbi
pedig az ellenpárt tanyása; ezért ez most nagyon kapóra fog neki
jönni. No hát hagytam szolgabiró elejbe kerülni a négy forintos
peremet. Csakugyan igaza volt a prókátornak. A szolgabiró azt
itélte, hogy a Kóbié volt a pálinka; nem tartozom a négy forinttal;
a Kóbi fizeti a perköltséget. Hanem a Kóbi prókátora sem volt ám
mai gyerek, megappellálta az itéletet s felment az a törvényszékre.
De bolond egy szokás! Hogy egyik biró rontsa el, a mit a másik
megcsinál. Hiszen minden pert el kell veszteni egy embernek, a
másiknak pedig meg kell nyerni. Annak, a ki a pert elveszti, minden
biró rossz biró, annak, a ki megnyeri, minden biró jó biró. De biz
a törvényszéken már mink vesztettük el a pert. Ott azt mondták,
hogy enyim volt a pálinka, most már a perköltség is az enyim.
Fizethetek négy forint helyett negyvenet. De ezt már én nem hagyom
megappellálatlan! Vigyük feljebb! Egész fel az Ararát hegyére, s ha
még azon van egy torony, fel annak a tetejébe. A pálinka-processus
felment a királyi táblára. Most már aztán dolgozni kell! Most ne
hagyjuk már az igazságunkat! Most már a prókátornak fel kellett
menni Budapestre, ott lakni két hétig, informátiókat nyomatni,
azokat a nagyságos biró uraknak kiosztogatni. S csakugyan addig
járt, addig beszélt, a míg kicsinálta, hogy a királyi táblán megint
én nyertem meg a pert; a Kóbi lett elmarasztalva a perköltségekben.
Mikor ezt a sententiát megkapta a Kóbi, felakarta magát akasztani
ijedtében. A felesége, meg a gyerekei alig tudták lejajgatni
<span class="pagenum"><a name="Page_387" id=
"Page_387">-387-</a></span> a padlásról. De utoljára is az átkozott
prókátora, az volt, a ki megakadályozta őt e kegyes elhatározásban
s rávette nagy unszolással, hogy ne hagyja magát, még feljebb
appellálja a pert, van még egy harmadik emeleten tul padlás is,
abban is birók laknak; úgy hiják, hogy semmivé tevő törvényszék.
Már a neve is mutatja, hogy mi vár ott a nyomorult emberre, a kit
oda visz a bűne?</p>
<p>Mindjárt vége is lesz a történetemnek. A legfelső appellátán
megint én vesztettem el a pert. Most aztán az én nyakamban maradt a
perköltség. Az volt aztán a szép kontó. Nem csak azt a
nyúlpecsenyét kellett nekem megfizetnem, a mit a saját ügyvédem
megevett Budapesten; hanem még azt a fáczánpecsenyét is, a mivel a
Kóbi ügyvéde élt; s ugyan drága lehet a tinta itt Budapesten, mikor
a prókátor azt irja a kontóba, hogy egy instantia irása husz
forint; hanem az is bizonyos, hogy aranyszáju Szent Jánosnak a
szája nem volt olyan arany száj, mint az én prókátoromé, mert az, a
kivel csak beszélt, mindig tiz forint árát beszélt annak. A négy
forintom hatszáz forintra nőtt már meg. Azt hittem, hogy csak
tréfálnak: meg akarnak ijeszteni. Akkor aztán a saját ügyvédem
exequált a perköltségekért. Lefoglalták, dobra ütötték minden
ingó-bingómat; abból nem telt ki a költség. Akkor elárverezték a
házamat, telkemet. Futottam fel Budapestre, szaladtam a
képviselőmhöz, s a miniszterhez; audiencziát is kértem, elvették az
instantiámat, most is ott tartják. Nekem pedig az alatt
elkótyavetyélték mindenemet, az árverésen nem jelent meg más vevő,
csak a prókátorom, az vett meg mindent, bele is költözött a házamba
szépen. Én meg itt maradtam egy szűrrel, egy tarisznyával; a mi
rosszabb, mint ha üres volna, mert teli van irással, s ha a
sertéshizlalóban nem fogadtak volna be napszámosnak, a hol
naphosszant kukoriczát morzsolok, hát most nem volna mit ennem. Hát
ugy-e külömb szerencsétlen ember vagyok az úrnál? <span class=
"pagenum"><a name="Page_388" id="Page_388">-388-</a></span></p>
<p>Mint az Ezeregy éjszaka mesélői között, végre a két nyári
kabátos ifjura került a sor.</p>
<p>– Hát urak, kezdé, két veres kezét egymáshoz dörzsölve, hogy ne
fázzanak olyan nagyon; ezek bizony mind igen szomoru történetek, a
miket az urak itt elbeszélni sziveskedtek; de azért még nem
elegendő indokok arra, hogy az ember akár a világossággyujtásra
rendeltetett anyagot használjon ezzel egészen ellenkező czélokra,
akár pedig a szederfát kényszerítse a természettől nem számára
rendelt gyümölcsnek hordozására. Az urak legalább voltak már «urak»
egyszer. Duskálkodtak, parádéztak, ettek, ittak, kedvüket
töltötték; de én még soha életemben egyszer se laktam jól. Az apám
szegény bányatiszt volt, és volt tizenegy gyereke. Képzelhetik az
urak, hogy mikor a koplalást elosztják tizenegy felé, milyen nagy
porció jut abból egy-egyre. Hanem ütlegből annál többet kaptam.
Megvert mindennap mind a tiz bátyám, mert én voltam a legkisebb;
megvert az apám, mert én maradtam leghátul, mikor a többit
kergette; megvert mindennap az iskolamester, mert én ijedtem meg
tőle legjobban.</p>
<p>Mit tudják azt a boldog hentesek, meg a szerencsés földmivesek,
hogy mennyi ütlegbe kerül a szegény tudós gyereknek a hic-haec-hoc?
hány körmöst kell kapni az orthographiáért? hány pofon és fabaraczk
jár ki addig, a míg megtanulja az ember, hogy Jupiter genetivusa:
Jovis? Ők a nélkül mind el lehetnek. De a szegény tanuló gyereknek
azt mondják, hogy ha nem tanulod meg a «quae maribust», ha nem
tudom mi a «τὑπτω»-nak az aoristus primusa, nem kapsz majd
hivatalt.</p>
<p>Az apám pedig mindenképen hivatalnoknak akart nevelni. Azt
mondta: a hivatal meg nem csal. A mint otthon kikoptam az
iskolából, felküldött a lycæumba.</p>
<p>– No oda én is szerettem járni. Szólt közbe a házi úr.</p>
<p>– De ugyan minek? <span class="pagenum"><a name="Page_389" id=
"Page_389">-389-</a></span></p>
<p>– Madárfészkeket szedni.</p>
<p>– Az lycium volt, kerítés-bozót. Az pedig lycæum, a hol
filosofiát tanítanak, meg hydrodynamicát, oratoriát, ornata
syntaxist, sublimior mathesist, antiquitates romanæ-t és græcæ-t; a
mikből mind nem lesz soha gáliczkő. A milyen idős koromban én a
coquia mécse mellett egész éjjel biffáltam az (a+b)/c = x–q
elevatum ad ypsilont, olyan korban az urak már régen bele is untak
a korcsmajárásba is. Mert nappal az iskolát kellett sepernem, meg a
nagy diákok csizmáit tisztítanom. Mendikás voltam. Kaptam
mindennapra fél czipót, meg rántott levest. Csak sátoros ünnepen
tudtam meg, milyen íze van a husnak? mikor a legátus batyuját
vittem gyalog faluról falura. Később magam próbáltam azt a
mesterséget, egy pár forintért végig prédikáltam fél Slavoniát; ott
volt olyan legatió, a melyik senkinek se kellett. Aztán egész nap
studiumokat másoltam. Szép irásom volt: szerették. Körmöléssel
kerestem magamnak annyit, hogy egy-egy tisztességes öltönydarabot
szerezzek a testemre. De egy teljes öltözet ruhám soha egyszerre
nem volt. Mint a hogy Lukács-napkor kap a juhász egyszerre új
szűrt, kalapot, csizmát, rézinget, nyakravalót. Ha kabátot tudtam
venni, akkor bizonyosan a csizmám volt rongyos, s mire annyit
összekuporgattam, hogy egy új fischléder topányt tudjak beszerezni,
már bizonyosan a kabátom könyöke mosolyogta ki a világ
mulandóságát. Ezért soha nem is váltottam szót leányfélével. A
kopott ruha a férfiui bátorságot lehűti. Nem is értem volna rá. Nem
is tudtam hozzá. Aztán meg azt hiszem, hogy a fehér személyek mind
olyan büszkék, hogy ha egy férfi hozzájuk szól, sértve érzik
magokat általa. Ha pedig olyan némberrel találkozom, a ki maga a
szemem közé néz, attól én úgy megijedek, hogy a fülem is veres lesz
szégyenletemben. Bort sem ittam még soha. Pénzem sem volt rá. Az
ingyent pedig nem szerettem. Nem is akartam megtudni, hogy milyen
az íze? hát ha megszerettem volna, s aztán mindig kivánnám? A jó
<span class="pagenum"><a name="Page_390" id=
"Page_390">-390-</a></span> csak úgy jó, ha mindennap van. Attól is
féltem, hogy ha bort innám, dalolni találnék tőle s azzal
alkalmatlanságot szereznék más embernek.</p>
<p>– No akkor csakugyan szerencsétlen ember hát az úr! szólalt fel
a háromemeletes házi úr, ha még soha bort nem ivott.</p>
<p>– Pálinkát sem? szólt kétkedőn az extelkes. De már akkor
sajnálni lehet.</p>
<p>– Pedig hát nem éreztem ám magamat szerencsétlennek soha. Nem
hallotta azt senki én tőlem, hogy valami bajom van. Még ha
catarrhusom volt is, úgy tudtam kicsinálni, hogy ne köhögjek.
Medveczukornál egyéb orvosságom soha se volt. A mint kikerültem az
iskolából, egyszerre nagy szerencse ért. A legnagyobb, a miről
álmodni mertem valaha. Valóságos ternó volt, mintha számokat
álmodtam volna. A mint belenézek a hivatalos lapba, meglátom, hogy
a szülővárosomban törvényszéket állítanak fel. Kell oda ember!
Rögtön sietek a folyamodásomat a legszebb calligráphiámmal megirni,
beadom nagy szivdobogással s harmadnap megkapom rá a kedvező
választ: kineveztettem hatszáz kemény forintokkal telekkönyvi
segédiktatónak. Hatszáz forint! Hisz ez annyi pénz, hogy azt el se
lehet költeni! Mit csinálok én ezzel a pénzzel? Hogy leszek én
ilyen nagy úr egyszerre? Felét hazaküldöm az anyámnak, annak jól
fog esni. Hogy eldicsekszik majd vele! Hanem hát nem ér semmit az
embernek jámbor fogadásokat tenni. Az úr Isten olyan nagy úr, hogy
őt nem lehet megvesztegetni. Megvesztegetni csak az ördögöt lehet.
Ha azt mondtam volna magamban, hogy nosza most már nagyokat iszom
én is! vagy pedig azt, hogy a mi pénzt megzsugorgatok, azt majd
kiadom százas uzsorára a kollegáknak, mert sehol úgy nem virágzik
az uzsora, mint a hivatalszobákban a tiszttársak között: hát akkor
hiszem, hogy még most is ott ülnék a hivatalomban. Mert hogy
kicseppentem belőle, annak tanusága az, hogy most itt ülök. S ennek
pedig igen egyszerü <span class="pagenum"><a name="Page_391" id=
"Page_391">-391-</a></span> története van. Hanem erre hadd iszom
elébb egy pohár vizet, hogy belemelegedjek.</p>
<p>Mert hát tudják az urak: az így van. Mikor Bécsben beüt a krach,
s a bankok bukfenczet vetnek, mikor Magyarországon a jég, rozsda,
vándorhörcsög elpusztítja a vetést, hát akkor nem a bankár, meg a
földes úr bukik meg, hanem én: a kinek soha se volt egyéb
status-papirosom, mint a retourbillet a közuti vaspályán, s a föld
minden termékeiből egyedül a földi szeder az enyim, a mi a garádon
terem. Hanem azért még is én bukom meg. És az így megy. A krachos
bank nem fizet adót; a rozsdás földes úr nem fizet adót. A nem
fizetett adó a pénzügyminiszter tárczájában lyukat csinál. A
pénzügyminiszter, hogy egyik lyukat a másik lyukkal foldozza be,
előveszi a miniszter társai tárczáját s azt mondja: ti is üssetek a
magatokén lyukat! Redukáljatok. A miniszterek aztán keresik, hogy
mit redukálhatnának? Persze, hogy sokkal könnyebb öt darab hatszáz
forintos hivatalnokot kitenni a hüs szellőre, mint egy darab
háromezer forintost. Egy szép napon hivatja a főnök a szorgalmas
fiatal hivatalnokot. Ez megörül, bizonyosan drágasági pótlékkal
lesz megbiztatva. Vagy valami exmissió. A főnök azon kezdi, hogy
megdicsér, milyen szorgalmas, pontos, értelmes hivatalnok vagyok.
Valóban nagy szükség volt rám, mert a hivataltársam nagyon öreg
már; s olyan rosszak a szemei, hogy csak a nyulat látja meg a
mezőn, a betüt alig a papiroson, azért inkább is szeret vadászni
járni, mint irodában ülni. No de dolgozom én kettő helyett. A mióta
itt vagyok, csak úgy ég a retardatumhalmaz a kezem alatt. Igazán
példánya vagyok a hivatalnokoknak. Én hiztam a nagy magasztalástól.
Nem merek a szemközti tükörbe nézni, nehogy szétnyomjam a rámát
felfuvalkodásomban. Akkor aztán előrukkol a főnök, hogy itt van egy
miniszteri rendelet, mely két számtiszt közül egyiknek
elbocsáttatását elrendeli. Most mit csináljon ő? adjak neki
tanácsot. Kettőnk közül melyikünket ereszszen szélnek? <span class=
"pagenum"><a name="Page_392" id="Page_392">-392-</a></span> Igaz,
hogy én szorgalmas vagyok, társam pedig rest is, vak is; de ez már
itt öregedett meg, felesége, négy gyermeke; hogy ereszsze azt el?
Igaz, hogy ha én megyek el, majd megint felnő a retardatum halom.
De hát mit csináljon? ő nem tudja. No hát tudom én. Vedd az
iszákodat a hátadra, barátom, s indulj neki a világnak. Hadd
maradjon itt a másik. Igaz, hogy az több hasznot tesz a mezőn, mint
az irodában, mert ott csak nyulat lő, de itt bakot; hanem hát négy
gyermeke, felesége van, te neked csak egy anyád. Rajtad a sor. Elég
nagy a világ. Majd eltart az.</p>
<p>El is tart. Nem lehet ellene semmi panaszom. Eleinte ugyan egy
kicsit nehezen ment, a míg bele nem tanultam a dologba. Én is abba
a hibába estem, a mi minden kezdő emberrel közös, hogy a nagy
urakhoz megy könyörögni. Legtöbb esetben annyira sem jut az ember,
hogy beszélhessen velük. S a melyiknek nagyon jó szeme van, s
meglátja, hogy télen is nyári kabátban járok: megszán, és ád egy
forintot köpönyegre, de aztán már most neki békét hagyjak.
Hivatalról persze szó sincs, hisz annyi most a hivatalkereső
Pesten, hogy ha az utczán egy kutya megtámad, kő helyett egy
hivatalkeresőt kapok fel s még a kutya helyett is egy
hivatalkeresőt hajítok meg vele. Még a szabók, csizmadiák is
odahagyták műhelyeiket s hivatal után járnak. Eljártam a
szerkesztőkhöz is, s ajánlottam magamat mindennek a világon, a
mihez irástudás kell. Azt mondták: prænumeráns kell nekik több, nem
munkatárs. Utoljára kitaláltam a nyitját. Az irodaszolgákkal tettem
magamat összeköttetésbe. Ez az igazi patronatus. Egy ilyen derék
ember megigérte, hogy segít ő rajtam. Elárulta, hogy az ő
szerkesztőjének a lapja correctura nélkül szokott sajtó alá menni;
a minap is a helyett, hogy «félisten» az jött a lapjában, hogy
«filister». Mert a corrector, a ki százhúsz forintot kap, este a
kispipában sörözik s a kire bizza a dolgát, a segédcorrector,
negyven forintért, nem bolond, hogy végig olvasson tizenkét
<span class="pagenum"><a name="Page_393" id=
"Page_393">-393-</a></span> hasábot, ez nekem hajlandó lesz kiadni
subárendába a correcturát tizenöt forintért. Ez aztán már valami.
Mindennapra ötven krajczár. A kinek annyi van, az nem megy
koldulni. Bezzeg nincs azóta sajtóhiba a lapban; még a helyesirási
hibákat is kiigazgatom, sőt ha észreveszem, hogy a szerkesztő
munkatársai egy dolgot kétszer is megirtak, vagy egymásnak
ellentmondanak: azt a metteur-en-pages-al kiigazíttatom. No már
most mi lesz ebből? Egyszer a szerkesztő majd csak észreveszi, hogy
nem a főcorrector corrigálja a lapját, hanem én, s akkor aztán majd
megmutatom én, hogy milyen okos dolgok fognak abba a lapba jönni.
Hát aztán? Egyszer csak a kiadó majd észreveszi, hogy nem a
főszerkesztő szerkeszti a lapját, hanem én. S akkor megtesz engem
szerkesztőnek.</p>
<p>– És már most hallgassák meg az urak tovább az én nagyszerü
tervemet. Olyan átlátszó az, mint egy szappanbuborék. Ha elmondom,
egy gyerek is utánam csinálhatja.</p>
<p>Ha egyszer én lapszerkesztő leszek, ez az archimedesi pont:
ebből én kifordítom az egész világot sarkából. Körülöttem olyan
pártot gyűjtök, hogy a montenegrói fejedelem kávéháza hirhedettebb
lesz a világtörténetben még a kávéforrásnál is.</p>
<p>Mert tudva van jól, hogy minden bajunk összefügg egymással s
minden bajunknak kutforrása a közös vámterület. Ez az oka, hogy az
úrnak a házában üresek maradtak a szállások, hogy hypothecájára
csak uzsorás pénzt kaphat; ez az oka, hogy kendnek polgártársai
elkótyavetyélték a telkét, házát; ez az oka, hogy én nekem oda
kellett hagynom a hivatalomat. Mert ha az osztrák a mi
határvámunkon megfizetné azt a vámot, a mivel a mi deficzitünk
fedezve lenne, akkor a miniszter cassája nem lenne üres, nem
eresztené szélnek a fiatal hivatalnokokat; ha a fiatal hivatalnokok
odabenn maradhatnának, akkor azok velem együtt téli kabátot
csináltatnának a <span class="pagenum"><a name="Page_394" id=
"Page_394">-394-</a></span> szabónál. Ha minden ember, a kinek
szüksége van téli kabátra, csináltatna magának egyet, akkor a
szabók meg tudnák fizetni a házbért a házi uraknak. Ha a házi urak
megkapnák a házbért, akkor ők is meg tudnák fizetni az adót s
ekképen kétszer telnék meg a miniszter cassája. És e lánczolat
folytán, ha a miniszter cassáján túl csorogna a pénz, akkor ő fel
tudná állítani a magyar bankot; akkor a magyar bank az olyan
polgártársaknak, a kik a telkeiket négy forint miatt engedik
exequáltatni, potom kamatra tudná a pénzt kölcsönözni. S ha a házi
úrnak is volna pénze, a földbirtokosnak is volna pénze, akkor azok
mind jó prænumeransok volnának, a hirlapirónak is volna pénze.</p>
<p>– No ennél már szebben meg nem magyarázhatná a dolgot senki,
véleményezé mindkét hallgató egyhangulag.</p>
<p>– Mit látunk most uraim? Azt, hogy legelébb is megbukik a
miniszter, utána esik a hivatalnok, a hivatalnok hegyébe
bukfenczezik az iparos, az iparosra zuhan hanyatt a ház- és
földbirtokos; rájuk nyekken aztán a kereskedő, s valamennyire esik
végül az ujságiró, s aztán még egyszer a miniszter.</p>
<p>Az én nagyszerü tervem mind e bajokon segíteni fog. Csak én
egyszer lapszerkesztő lehessek! A mit az eddigi ujságirók
firkáltak, az nekem mind nem elég. Azok csak félrendszabályok. Én
egyszerre kétféle mozgalmat fogok megindítani. Az egyik az lesz,
hogy a mit a német hozzánk behoz, attól fizettessünk busás
behozatali vámot. A másik mozgalom pedig az lesz, hogy mi pedig
semmit se vegyünk a némettől, hanem vegyük azt, a mi idehaza
készült. Így a német azt, a mit behozott, idebenn nem adhatva el,
kénytelen lesz visszavinni, s akkor fizet tőle megint kiviteli
vámot. És így kétszer fizeti meg a vámot.</p>
<p>– Ez úgy segéljen okos gondolat!</p>
<p>– És ha én ezt a kettős mozgalmat megindítom a lapomban, én
egyszerre olyan népszerü ember leszek ez által, hogy megbuktatok
vele minden régi slendrián ujságirót. <span class=
"pagenum"><a name="Page_395" id="Page_395">-395-</a></span> A jövő
választásoknál (de odáig sem várok), hanem még az idén, a mint egy
képviselőnek a helyét a hitelezői expropriálják adóssági
incompatibilitas alapján, abba engemet rögtön beleültetnek. A
maidenspeechemmel egyszerre új pártot fogok alakítani. A
miniszteriumot megbuktatom. Helyébe én magam fogok lépni olyan
programmal, melyet az egész ország üdvriadása fog követni.
Felállítom rögtön a vámsorompót. S attól számítandó egy esztendő
alatt ez a négyszegletü tér, a milyen tele van félszemü földszinti
viskókkal, úgy lesz körülrámázva három emeletes palotákkal, az
úrnak a házát egy millióért fogják kérni s bolond lesz, ha odaadja,
s a montenegrói fejedelem kávéházának az lesz a czíme, hogy «grand
cafée à l’empereur de Macedoine!»</p>
<p>De már erre a szóra a kávés és a teke-őr is tapsolásnak
indultak.</p>
<p>A kétnyárikabátos fiatal ember pedig lelkesülten hajtva fel a
pohárban megmaradt vízvezetéki italt (nem mondhatjuk, hogy «vizet»)
ezzel zárá be nemzetgazdászati értekezését:</p>
<p>És akkor, a mikor én majd ilyen nagy úr leszek; üveges hintóban
járok, audientiákat osztok; lesz rá gondom, hogy olyan törvényt
készítsenek, a minél fogva mindazon polgártársak, a kiknek a
birtokát potom áron elvesztegették, azt mind visszakapják. Ennek az
lesz a neve, hogy «neoacquistica». Nem is példátlan
törvénykönyvünkben. S akkor ön polgártárs oda lenn, ismét
visszaülhet a házába és ültethet paprikát, ha még kiadja az idő. Ön
pedig, háziúr polgártárs, meg fogja látni, hogy «honores non mutant
mores». Én még nagyméltóságos úr koromban is minden délután ide
fogok járni ozsonnára az úr kávéházához. Lehetetlen, hogy egyszer
össze ne találkozzam a kisasszonyával a kapuban. Meglehet, hogy
akkor épen eső fog esni. Én felajánlom neki a hintómat, ő arra azt
feleli, hogy jó erkölcsü leánynak nem lehet idegen úr hintóját
elfoglalni. Erre én felfedezem a kisasszonynak, hogy <span class=
"pagenum"><a name="Page_396" id="Page_396">-396-</a></span> hiszen
régi ismerősök vagyunk az édes papával, s engedelmet fogok kérni,
hogy meglátogassam. Arra ő a papához fog utasítani. Én egyenesen
azon fogom kezdeni, hogy komoly szándékaim vannak s boldognak fogom
magamat érezni, ha elválhatlan kapcsokkal fűzhetem magamat a
szeretetreméltó családhoz. A kisasszony testvérét kinevezem
miniszteri titkárnak: ott nem lesz semmi dolga. A papát nemesi
rangra emeltetem: «Edler von Szalonnavár» előnévvel. Az esketési
szertartást pedig maga az esztergomi primás fogja végezni. És akkor
azután úszni fogunk a boldogságban és örömben! A főkérdés csak az:
hogy meg tudjuk érni ezt az időt! Ez a tudományok tudománya. Mert,
hogy elérjük, annyi bizonyos. Csak türelem kell hozzá és kitartás.
A mostani nyomoruság csak átmeneti korszak. Olyan, mint a tengeri
betegség az utazónak. A mint száraz földre léptünk, egyszerre vége
lesz. Én tehát addig is, míg rám kerülne a sor, szép rendesen
eljárok betűket igazítani a nyomdába, naponkint ötven krajczárért.
Hiszen csak fél napig vagyok szegény ember; a másik felét (mikor
alszom) úgy élem át, mint egy herczeg. Ön, excellás polgártárs (ne
vegye titulusnak, kérem, «ex»: ki; «cella»: pincze; «excellás»
«pinczéből kitett») duplán jobban van situálva nálamnál; mert ön a
kőbányai sertés-hizlalóban hordja a moslékot egy forint napszám
mellett s a disznónak ünnepnapon is kell moslék, nem úgy, mint az
olvasó-közönségnek. Ön pedig háziúr polgártárs, előveszi addig, a
míg ama boldog idők bekövetkeznek, ismét a vágóasztalt, a melyen
annyi szép nótát lemuzsikált hajdan a kettős baltával s még egyszer
megismerteti az epedő közönséget azokkal a felséges kolbászkákkal,
a mik mellett pirulva bujhatnak el a frankfurtiak és
bécsujvárosiak. (Hisz azzal hazafiui érdemet is fog szerezni
azonfelül). A nagyságos asszony egészsége is mindjárt visszatér,
mihelyt a húsfüstölő egészséges tavaszi levegőjét szivhatja ismét.
Az én kedves reménybeli sógorom pedig egészen boldoggá lesz téve,
ha <span class="pagenum"><a name="Page_397" id=
"Page_397">-397-</a></span> azt, a mit az athletikai klubban
szerzett, a vivás-tudományt, hozzá méltó ellenfelek legyőzésével
érvényesíti, üldözvén frischlingeket, mangaliczákat minden reggel.
Csak azt a drága jó kisasszonyt méltóztassanak figyelmeztetni, hogy
a varrógép mellett ne üljön egész nap; mert az megrontja a mellet,
elfogyasztja az életerőt, kimeríti az idegeket; ő ne dolgozzék
olyan sokat. Hiszen csak rövid ideig tart ez az egész. Úgy vegyük,
mintha szinészek volnánk, aztán az volna szerepünkben, hogy most
szegény emberek vagyunk, aztán dolgoznunk kell. Mentül jobban
tudjuk adni a szegény embert, annál nagyobb lesz a dicsőség és a
jövedelem. A mikor vége lesz a darabnak, akkor levetjük a
rongyainkat, lemossuk kezeinket bimssteinnal s egyszerre urak
vagyunk megint. Aztán háladatos szerep a szegény emberé, a ki
dolgozik. A ki dolgozik, annak nem jut eszébe zugolódni. Ha a
hitelező meglátja, hogy az adósa dolgozik, békét hágy neki. Még az
ördög sem viszi el az embert akkor, mikor a mestersége szerszámját
látja a kezében. A kik dolgoznak, nem veszekednek egymással. A ki
dolgozik, nem szégyenli magát senkitől; a munka minden
aristocratikus rangfokozatok legmagasabbika. A ki dolgozik, az az
egyedüli úr a földön. A ki dolgozik, az nem esik kétségbe. No hát,
tisztelt polgártárs, házi úr! adja a kezét: ugy-e nem téveszti
össze többet a czukros dobozt a gyufás skatulyával? Nem kivánok
semmi hálálkodást; ingyen teszem, nem került semmibe. Ezüst
medaillont sem fogok igényleni azért, hogy egy ember életét
megmentettem a kávés pohártól. Hanem ha valami jót akar tenni
velem, s csakugyan komolyan veszi mind azt, a mit itt beszéltem,
akkor kérek valamit. Óh, nem azt, hogy engedje meg házához járnom,
engedje kisasszonyát megismernem. Mire való volna ez nekem, a míg
ilyen szegény ördög vagyok? Minek lopnám el az időt egy olyan derék
kisasszonytól, a ki az alatt is másolhatok, s abból az anyámnak van
kenyere. Hanem, ha megérdemlem, és megteheti <span class=
"pagenum"><a name="Page_398" id="Page_398">-398-</a></span> az úr:
ajándékozza nekem a drága jó kisasszonynak a fényképét. «Addig»
nekem az is elég lesz.</p>
<p class="center">* * *</p>
<p>«Akkor» majd talán a neveiket is megmondják egymásnak.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Barátságosan
figyelmeztetünk minden jámbor férjet, hogy ezt a novellát dugja el
a felesége elől.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Kutforrásunk
szerint: «Le Sultan fut sous d’un coup fléchi; il fit retirer son
armée, reçut la Princesse avec une grande joie; il l’épousa le même
jour dans son camp, et l’on vit avec étonnement une fille de
Souverain épouser le meurtrier de son père presque encore couvert
de son Sang.</p>
<p>Anecdotes historiques. A Troyes 1788.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> A minap egy
ösmerősöm szemrehányást tett, hogy minek öltem a pénzemet svábhegyi
villába, mikor az semmit sem jövedelmez. «Úgy-e, mennyivel jobb
lett volna Spar- und Credit-, meg omnibus-részvényekbe fektetnem
be, a micském van?» mondám neki. Nevetett rajta. Neki meg ilyen
gyümölcsösei vannak.</p>
</div>
</div>
<hr class="chap" />
<p><span class="pagenum"><a name="Page_399" id=
"Page_399">-399-</a></span></p>
<h2>TARTALOM.</h2>
<ul class="TOC">
<li>Az angyalarczu dæmon <span class="ralign"><a href=
"#Page_1">1</a></span></li>
<li>A Bravallamező hölgyei <span class="ralign"><a href=
"#Page_21">21</a></span></li>
<li>Zafireh <span class="ralign"><a href=
"#Page_32">32</a></span></li>
<li>Egy dal keletkezésének története <span class="ralign"><a href=
"#Page_44">44</a></span></li>
<li>Sobri Jóska elfogatása <span class="ralign"><a href=
"#Page_50">50</a></span></li>
<li>A legelső gőzhajó Magyarországon <span class="ralign"><a href=
"#Page_56">56</a></span></li>
<li>A lőporos látogató <span class="ralign"><a href=
"#Page_62">62</a></span></li>
<li>A jól nevelt ifju <span class="ralign"><a href=
"#Page_67">67</a></span></li>
<li>A hochbreitensteini uralkodó herczeg <span class=
"ralign"><a href="#Page_71">71</a></span></li>
<li>Kit tetszik keresni? <span class="ralign"><a href=
"#Page_76">76</a></span></li>
<li>Hogy lett Miklós öcsémből szakács <span class="ralign"><a href=
"#Page_81">81</a></span></li>
<li>Egy föltétel alatt <span class="ralign"><a href=
"#Page_87">87</a></span></li>
<li>Petőfi mint szinész <span class="ralign"><a href=
"#Page_90">90</a></span></li>
<li>A veszélyes titok <span class="ralign"><a href=
"#Page_104">104</a></span></li>
<li>Az ehető drágakő <span class="ralign"><a href=
"#Page_107">107</a></span></li>
<li>Taps, füty és hagymakoszoru <span class="ralign"><a href=
"#Page_119">119</a></span></li>
<li>Az arany mondás <span class="ralign"><a href=
"#Page_123">123</a></span></li>
<li>Az a bizonyos dolog <span class="ralign"><a href=
"#Page_126">126</a></span></li>
<li>A Bachus szobor <span class="ralign"><a href=
"#Page_128">128</a></span></li>
<li>Hol van Sas Pál <span class="ralign"><a href=
"#Page_130">130</a></span></li>
<li>Az ezerkettedik éjszaka.</li>
<li class="li2">A sah palotája <span class="ralign"><a href=
"#Page_137">137</a></span></li>
<li class="li2">A tizenkét hölgy <span class="ralign"><a href=
"#Page_142">142</a></span></li>
<li class="li2">A holdsugár, mint útmutató gép <span class=
"ralign"><a href="#Page_147">147</a></span></li>
<li class="li2">A nők védelme <span class="ralign"><a href=
"#Page_150">150</a></span></li>
<li class="li2">A török felesége <span class="ralign"><a href=
"#Page_153">153</a></span></li>
<li class="li2">Ahmed bey <span class="ralign"><a href=
"#Page_157">157</a></span></li>
<li class="li2">A kék gyémánt <span class="ralign"><a href=
"#Page_167">167</a></span></li>
<li class="li2">A végzetes vasárnap <span class="ralign"><a href=
"#Page_172">172</a></span></li>
<li>A feredzse <span class="ralign"><a href=
"#Page_175">175</a></span></li>
<li>«Excuse!» (olvasd: Skiz) <span class="ralign"><a href=
"#Page_196">196</a></span></li>
<li>Rendkivüli nők.</li>
<li class="li2">I. Őrült Johanna <span class="ralign"><a href=
"#Page_217">217</a></span></li>
<li class="li2">II. Xara <span class="ralign"><a href=
"#Page_221">221</a></span></li>
<li class="li2">III. Zatime <span class="ralign"><a href=
"#Page_227">227</a></span></li>
<li class="li2">IV. Harmozáné <span class="ralign"><a href=
"#Page_231">231</a></span></li>
<li class="li2">V. Artemisia <span class="ralign"><a href=
"#Page_235">235</a></span></li>
<li class="li2">VI. Agatha <span class="ralign"><a href=
"#Page_243">243</a></span></li>
<li>«Hajdan, most és valaha!»</li>
<li class="li2">I. Az emberkerülők tanyája <span class=
"ralign"><a href="#Page_247">247</a></span></li>
<li class="li2">II. A rémnap <span class="ralign"><a href=
"#Page_251">251</a></span></li>
<li class="li2">III. Az emberszeretők tanyája <span class=
"ralign"><a href="#Page_254">254</a></span></li>
<li class="li2">IV. A parnassus <span class="ralign"><a href=
"#Page_259">259</a></span></li>
<li class="li2">V. Az én fecskefészkem <span class=
"ralign"><a href="#Page_262">262</a></span></li>
<li><span class="pagenum"><a name="Page_400" id=
"Page_400">-400-</a></span></li>
<li class="li2">VI. A nagy nap <span class="ralign"><a href=
"#Page_265">265</a></span></li>
<li class="li2">VII. A szőlőmívelő vandálok <span class=
"ralign"><a href="#Page_268">268</a></span></li>
<li class="li2">VIII. A jövő <span class="ralign"><a href=
"#Page_270">270</a></span></li>
<li>Utazás a harangokkal együtt.</li>
<li class="li2">I. El innen! <span class="ralign"><a href=
"#Page_274">274</a></span></li>
<li class="li2">II. A kik egy Istennel harczolnak <span class=
"ralign"><a href="#Page_276">276</a></span></li>
<li class="li2">III. Tengerpart, tengertükör, tengerváros
<span class="ralign"><a href="#Page_278">278</a></span></li>
<li class="li2">IV. Egy dráma szavak nélkül <span class=
"ralign"><a href="#Page_280">280</a></span></li>
<li class="li2">V. A kertek országa <span class="ralign"><a href=
"#Page_283">283</a></span></li>
<li class="li2">VI. A holt lagunák <span class="ralign"><a href=
"#Page_285">285</a></span></li>
<li class="li2">VII. A tenger vőlegénye <span class=
"ralign"><a href="#Page_286">286</a></span></li>
<li class="li2">VIII. A két oszlop köze <span class=
"ralign"><a href="#Page_290">290</a></span></li>
<li class="li2">IX. A Márk-tér <span class="ralign"><a href=
"#Page_292">292</a></span></li>
<li class="li2">X. Drága szabadság! <span class="ralign"><a href=
"#Page_293">293</a></span></li>
<li class="li2">XI. A műkincsek <span class="ralign"><a href=
"#Page_295">295</a></span></li>
<li class="li2">XII. A dogek palotája <span class="ralign"><a href=
"#Page_297">297</a></span></li>
<li class="li2">XIII. A sóhajok hidja, a börtönök <span class=
"ralign"><a href="#Page_299">299</a></span></li>
<li class="li2">XIV. A szörnyeteg <span class="ralign"><a href=
"#Page_301">301</a></span></li>
<li class="li2">XV. Egy jelzetlen kép <span class="ralign"><a href=
"#Page_302">302</a></span></li>
<li class="li2">XVI. A legszebb kép <span class="ralign"><a href=
"#Page_303">303</a></span></li>
<li class="li2">XVII. A rombolás műhelye <span class=
"ralign"><a href="#Page_304">304</a></span></li>
<li class="li2">XVIII. Három Róma <span class="ralign"><a href=
"#Page_305">305</a></span></li>
<li class="li2">XIX. A római bérkocsis <span class=
"ralign"><a href="#Page_307">307</a></span></li>
<li class="li2">XX. A legnagyobb kőhalom <span class=
"ralign"><a href="#Page_309">309</a></span></li>
<li class="li2">XXI. A császári romok <span class="ralign"><a href=
"#Page_312">312</a></span></li>
<li class="li2">XXII. Álmodások Rómában <span class=
"ralign"><a href="#Page_314">314</a></span></li>
<li class="li2">XXIII. A mit ébren látunk <span class=
"ralign"><a href="#Page_318">318</a></span></li>
<li class="li2">XXIV. A koldulás Rómában <span class=
"ralign"><a href="#Page_319">319</a></span></li>
<li class="li2">XXV. A szinház Rómában <span class=
"ralign"><a href="#Page_322">322</a></span></li>
<li class="li2">XXVI. Domine quo vadis <span class=
"ralign"><a href="#Page_323">323</a></span></li>
<li>Uti táskámból.</li>
<li class="li2">A szamos-ujvári fegyencztelep <span class=
"ralign"><a href="#Page_326">326</a></span></li>
<li class="li2">Teleki Sándor. Koltó. Egy európai muzeum. Petőfi
Koltón. A megénekelt czigányleány, Pila Anikó. Kakas fogta Farkast
<span class="ralign"><a href="#Page_334">334</a></span></li>
<li class="li2">«Hogy lesz a kőből egy forint.» <span class=
"ralign"><a href="#Page_346">346</a></span></li>
<li>Ne hagyd magad!</li>
<li class="li2">I. A szomszédtalan ház <span class=
"ralign"><a href="#Page_353">353</a></span></li>
<li class="li2">II. A világító pohár <span class="ralign"><a href=
"#Page_355">355</a></span></li>
<li class="li2">III. Egy vesztére született házi úr <span class=
"ralign"><a href="#Page_358">358</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_12">12</a></td>
<td>Azt még ertem</td>
<td>Azt még értem</td>
</tr>
<tr>
<td class="tdr"><a href="#Page_71">71</a></td>
<td>X. Y. Q. történetei»</td>
<td>«X. Y. Q. történetei»</td>
</tr>
<tr>
<td class="tdr"><a href="#Page_114">114</a></td>
<td>jobb lett velna</td>
<td>jobb lett volna</td>
</tr>
<tr>
<td class="tdr"><a href="#Page_125">125</a></td>
<td>bringt Rosen.«</td>
<td>bringt Rosen.»</td>
</tr>
<tr>
<td class="tdr"><a href="#Page_133">133</a></td>
<td>mégis esak</td>
<td>mégis csak</td>
</tr>
<tr>
<td class="tdr"><a href="#Page_133">133</a></td>
<td>tyúszemére lépett</td>
<td>tyúkszemére lépett</td>
</tr>
<tr>
<td class="tdr"><a href="#Page_137">137</a></td>
<td>külöbömzik azoktól</td>
<td>külömbözik azoktól</td>
</tr>
<tr>
<td class="tdr"><a href="#Page_138">138</a></td>
<td>aranyozott vekony</td>
<td>aranyozott vékony</td>
</tr>
<tr>
<td class="tdr"><a href="#Page_193">193</a></td>
<td>palotája alőtt</td>
<td>palotája előtt</td>
</tr>
<tr>
<td class="tdr"><a href="#Page_211">211</a></td>
<td>visszehozott neki</td>
<td>visszahozott neki</td>
</tr>
<tr>
<td class="tdr"><a href="#Page_222">222</a></td>
<td>harmaszor azért</td>
<td>harmadszor azért</td>
</tr>
<tr>
<td class="tdr"><a href="#Page_232">232</a></td>
<td>Hamozáné szemei</td>
<td>Harmozáné szemei</td>
</tr>
<tr>
<td class="tdr"><a href="#Page_232">232</a></td>
<td>ország kelekezett</td>
<td>ország keletkezett</td>
</tr>
<tr>
<td class="tdr"><a href="#Page_245">245</a></td>
<td>vér szetfecskendez</td>
<td>vér szétfecskendez</td>
</tr>
<tr>
<td class="tdr"><a href="#Page_263">263</a></td>
<td>kedvcs művészpár</td>
<td>kedves művészpár</td>
</tr>
<tr>
<td class="tdr"><a href="#Page_318">318</a></td>
<td>sátor van fellállítva</td>
<td>sátor van felállítva</td>
</tr>
<tr>
<td class="tdr"><a href="#Page_319">319</a></td>
<td>fóoltárhoz legközelebb</td>
<td>főoltárhoz legközelebb</td>
</tr>
<tr>
<td class="tdr"><a href="#Page_344">344</a></td>
<td>Mi most nekem</td>
<td>«Mi most nekem</td>
</tr>
<tr>
<td class="tdr"><a href="#Page_344">344</a></td>
<td>Es a csapodárság</td>
<td>És a csapodárság</td>
</tr>
<tr>
<td class="tdr"><a href="#Page_365">365</a></td>
<td>utonállótól tísztességes</td>
<td>utonállótól tisztességes</td>
</tr>
</table>
</div>







<pre>





End of the Project Gutenberg EBook of Megtörtént regék, by Mór Jókai

*** END OF THIS PROJECT GUTENBERG EBOOK MEGTÖRTÉNT REGÉK ***

***** This file should be named 57029-h.htm or 57029-h.zip *****
This and all associated files of various formats will be found in:
        http://www.gutenberg.org/5/7/0/2/57029/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
